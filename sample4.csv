,links,titles,names,text,comments_no,date,paragraffer
3571,/debat/2014/12/laeserbreve-12,Læserbreve,Redaktionen," Anerkend nu Palæstina
Finn Gunst, Brønshøj
Langt over hundrede lande i verden har anerkendt Palæstina. I alt ni EU-lande har taget skridtet heriblandt Polen, Ungarn, England, Sverige og Island. På det seneste har 660 fremtrædende israelske kunstnere, professorer, politikere, en tidligere formand for det israelske parlament, militære ledere og ministre underskrevet en henvendelse med støtte til forslaget om, at Danmark anerkender Palæstina. Dette skal drøftes i Folketinget torsdag den 11. december.
I den sammenhæng er det ejendommeligt, at 10 danske pensionsselskaber ifølge DanWatch har investeret på israelsk side i palæstinensiske områder, som Israel har besat. Både EU og FN har utvetydigt anbefalet, at man ikke skal investere i disse områder. Grådigheden har øjensynligt godt fat i pensionsselskaberne – dette sagt i julemåneden, hvor man måske husker, at Jesus smed kræmmerne ned ad tempeltrappen.
Man kan kun se frem til, at Danmark omsider vover pelsen i forhold til at følge andre EU-lande i en anerkendelse af det voldsomt pressede Palæstina.
V og DF’s simple populisme
Peder Hvelplund, Hjørring
Er Venstres retsordfører Karsten Lauritzen kriminel? Tjah, så vidt vides, er han hverken dømt, sigtet eller anholdt for nogen forbrydelse – og så skulle den vel ikke være længere. Men teknisk set ved vi reelt ikke, om han skulle have gjort sig skyldig i en forbrydelse, der bare ikke er blevet anmeldt – en rimelig absurd, og lettere paranoid, tankegang, ikke sandt? Ikke desto mindre er det ræsonnementet hos V og DF, når de angriber rigspolitiets seneste statistik over anmeldelser af straffelovsovertrædelser.
Den viser et generelt fald i antallet af anmeldelser og derfor et billede på mindre kriminalitet i samfundet. Det vil V og DF ikke acceptere, og de anfører, at statistikken lyver.
Nu er det helt plausibelt at antage, at en statistik kan vildlede. Men når V og DF’s hovedanke er, at det er deres indtryk, når de taler med folk, at faldet ikke er så stort. Det er ganske enkelt udtryk for forsimplet populisme. Det er at lægge gift for den demokratiske dialog i et retssamfund, når man begynder at lade følelsesmæssige argumenter trumfe rationelle fakta.
Helt horribelt bliver det, når Karsten Lauritzen fremfører, at utrygheden er stigende. Så må man spørge sig selv. Hvem er det, der skaber utryghed? Er det rigspolitiets statistik, der viser faldende kriminalitet, eller er det populistiske politikere der fremmaner et billede af et samfund, hvor virkeligheden er farligere, end vi tror? Men mon ikke det er med samfundet som helhed, som det er med Karsten Lauritzen. Hvis man ikke er anmeldt og dømt, er man ikke kriminel.
Friværdi til glæde og gavn
Ole Nørgaard Madsen, Århus
Friværdi i den almene boligsektor indbetalt til Landsbyggefonden giver 14 milliarder kroner ekstra til boligrenovering og 40.000 flere beskæftigede. Det glæder boligministeren sig boligpolitisk og beskæftigelsespolitisk over. Implicit er glæden nok også finanspolitisk, fordi det ikke er statskassen eller skatteyderne, der betaler, men den almene boligsektors Landsbyggefond og dermed almene bolighavere over deres husleje.
Når lån i almene boliger er afdraget, fortsætter betalingen over huslejen, men denne friværdi indgår i Landsbyggefonden og lokale dispositionsfonde. Sammen med andre huslejefinansierede indbetalinger efter så uigennemskuelige lovbestemte regler, at næppe mange almene bolighavere er vidende om deres bidrag til at glæde boligministeren – og muligvis finansministeren.
Tænk, hvis friværdier i ejerboliger blev samlet sammen til det fælles bedste. Og tænk, hvis arbejdspladser til renovering af ejerboliger kunne skabes, uden at staten skal afse skatteyderpenge til håndværkerfradrag eller andre incitamenter.
Drop dimensionering
Rosa Lund, uddannelsesordfører Enhedslisten
Inden for universitetsverdenen åndede mange lettet op i sidste uge, da det stod klart, at der var et flertal uden om regeringen, der ikke støtter dimensioneringsmodellen. Desværre har flertallet, bestående af Venstre, SF, Konservative, Dansk Folkeparti og Alternativet ikke i sinde at bremse ministeren i sin plan om at skære i antallet af studiepladser – de har blot en anden plan for, hvordan det skal gøres.
I Enhedslisten støtter vi ikke denne model, for der fjernes stadig op imod 3.000 studiepladser og stadig med stråmandsargumentet om, at arbejdsløsheden udspringer af uddannelserne. Vores forslag er at droppe dimensioneringsplanen helt og lade det være op til universiteterne – i samarbejde med de studerende, underviserne og aftagerne at vurdere, om der skal lukkes uddannelsespladser eller ej.
Vi har tillid til universiteterne, og vi vil ikke straffe de unge for, at der mangler arbejdspladser i det danske samfund. Lad os i stedet bruge vores kræfter på Christiansborg på at skabe arbejdspladser og gøre det attraktivt at ansætte nyuddannede.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,11. december 2014,"Inden for universitetsverdenen åndede mange lettet op i sidste uge, da det stod klart, at der var et flertal uden om regeringen, der ikke støtter dimensioneringsmodellen. Desværre har flertallet, bestående af Venstre, SF, Konservative, Dansk Folkeparti og Alternativet ikke i sinde at bremse ministeren i sin plan om at skære i antallet af studiepladser – de har blot en anden plan for, hvordan det skal gøres."
7458,/debat/2013/05/managementboelgen-offentlige-foerer-bedre-resultater,Managementbølgen i det offentlige fører ikke til bedre resultater,Finn Wiedemann," 
	Konflikten mellem Danmarks Lærerforening og KL er forbi, og resultat blev blandt andet, at folkeskolens ledelse har fået tildelt kompetence til at bestemme over lærernes arbejdstidsnormer, og at eksisterende arbejdstidsnormer er blevet suspenderet. Hermed matcher udviklingen gymnasieområdet, hvor en tilsvarende aftale er blevet indført.

	Det kan således konstateres, at der i disse her år er stor tiltro til, at en effektiv måde at udvikle og forny uddannelsessektoren på, herunder den offentlige sektor, er at tildele ledelsen større kompetence.

	Forestillingen om, at vi får mere kvalitet i den offentlige sektors opgaveløsning, såfremt den formelle ledelse får tildelt større kompetence, er ikke ny. Det er en udvikling, som kan føres tilbage til 1983, hvor moderniseringen af den offentlige sektor blev påbegyndt under den første Schlüter-regering.

	Mere statslig styring

	Siden har vejen været ensrettet. I den betydning at pilen har peget hen mod, at offentlige ledere har fået tildelt stadig mere kompetence. Selv om vi i moderniseringens første fase ligeledes ser en tendens til at inddrage brugere direkte i forhandlingen af, hvordan den offentlige sektor skal varetage sine opgaver, f.eks. gennem indførelsen af skole- og brugerbestyrelser. Denne vision om at inddrage det lille demokrati er imidlertid for længst forsvundet. De seneste 10 år har løsningerne været mere statslig styring – f.eks. gennem kontraktstyring og øgede resultatkrav. Samtidig har offentlige organisationer inden for visse rammer opnået større autonomi til selv at vælge deres kurs. Konkret har det så været ledelsens opgave, ofte i samråd med de nye bestyrelser med eksternt flertal, som har set dagens lys inden for f.eks. universitets- og professionshøjskoleom- rådet, at forvalte den nye frihed.

	Øget medbestemmelse

	På mange måder kan udviklingen hen imod en større tiltro til, at den offentlige sektor bedst løser sine opgaver gennem øget kompetence til ansatte ledere virke paradoksal. I hvert fald harmonerer den ikke med den øvrige samfundsmæssige og kulturelle udvikling, hvor magt og kompetencer centreret omkring én eller få personer og institutioner for længst er blevet opgivet. Et led i denne udvikling er, at en stadig større del af befolkningen langsomt opnår politiske rettigheder. Senest i 1978 hvor valgretsalderen blev sænket til 18 år.

	Inden for den offentlige sektor oprettes der i 1972 samarbejdsudvalg på alle statslige institutioner med over 50 ansatte. Inden for uddannelsessektoren eksisterer der frem til 1990 såkaldte lærerråd, som på visse områder har direkte beslutningskompetence. Inden for universitetsverdenen afløses professorvældet af en ny styrelseslov i 1970, som garanterer stærk medarbejderindflydelse.

	Fra 1975 bliver det folkeskolens opgave at opdrage eleverne til demokrati. Rent historisk er der således en større og større tiltro til, at det er vigtigt at inddrage befolkningen, herunder offentlige ansatte og brugere, i demokratiske processer og give mulighed for direkte medbestemmelse. Men denne historiske bevægelse væk fra den enerådende ledelse er de seneste 20 år imidlertid rullet tilbage. I 1990 erstattes de gamle lærerråd inden for store dele af uddannelsessektoren af pædagogiske råd, hvis funktion udelukkende bliver rådgivende. I 2003 indføres en ny universitetslov, hvor den direkte medarbejderindflydelse forsvinder, og hvor lederne ansættes frem for, at de vælges, ligesom centrale råd udelukkende bliver rådgivende.

	Den enevældige leder

	En forklaring på denne paradoksale udvikling kan sammenfattes i begrebet New Public Management, som indeholder en række forestillinger om, hvordan den offentlige sektor bedst styres. Offentlige organisationer skal i højere grad indrettes som private virksomheder. Markedet og lederen bliver to af de instrumenter, som konsekvent tages i brug med henblik på at udvikle den offentlige sektor. Offentlige organisationer skal konkurrere på et semimarked med fritvalgsordninger karakteriseret af forskellige former for kontante resultatkrav, f.eks. anskueliggjort gennem det såkaldte taxametersystem. Lederen bliver den person, som får til opgave at implementere disse tiltag, eventuelt sammen med en bestyrelse, på bekostning af medarbejdere, faglige organisationer og senest også brugerne. I tilgift får vedkommende typisk en høj løn, for sådan gør man nemlig også i den private sektor.

	Forfejlet styring

	Er den offentlige sektor så blevet bedre? Har vi så fået større kvalitet i opgaveudførelsen? Oplever de studerende f.eks. bedre undervisning og vejledning?

	Har de ansatte fået et bedre arbejdsliv, efter deres ledere har fået større formel kompetence og eksempelvis har opsagt de eksisterende arbejdstidsaftaler?

	Har lederen forvaltet den entreprenørånd og de strategiske muligheder, som den øgede ledelseskompetence har medført? Er det f.eks. blevet dobbelt så godt, nu hvor åremålsansatte ledere inden for mange statslige organisationer får det dobbelte i løn?

	Jeg tror, vi kan svare nej på alle disse spørgsmål.

	Brugere oplever ikke større kvalitet i opgaveudførelsen. Tværtimod oplever elever og studerende mange steder at have fået færre timer, samtidig med at flere kammerater fylder op i klasseværelser og auditorier.

	De foreløbige erfaringer, efter at arbejdstidsaftalerne er blevet opsagt, tyder heller ikke på, at de ansatte oplever et bedre arbejdsmiljø. På Metropol København opsagde den karismatiske rektor, Steffen Hermann, lærernes eksisterende arbejdstidsnormer. Her oplever medarbejderne nu konsekvenserne af det grænseløse arbejdsmarked med øget stress og et dårligere arbejdsmiljø til følge – et forhold der er blevet påtalt af Arbejdstilsynet.

	Har lederne så visionært forvaltet de nye ’usikre’ ansættelsesvilkår og den høje løn? Vi kan i hvert fald konstatere, at en række af statens ledere har været dygtige til personligt at få det bedste ud af den nye situation. Reelt har en række af statens chefer slet ikke været åremålsansatte. Når deres kontrakt udløber, får de fratrædelsesgodtgørelse, samtidig med at de vender tilbage til deres tidligere job. Vi skal holde dette op imod, at 30.000 offentligt ansatte de senete år er blevet fyret. Varme hænder er blandt andet blevet skiftet ud med lederlønfest.

	Lær af den private sektor

	Den øgede kompetence til lederne har således langtfra medført højere kvalitet i opgaveudførelsen, bedre arbejdsvilkår for de ansatte eller tiltrængt fornyelse af den offentlige sektor. Det betyder ikke, at løsningen er, at vi skal tilbage til professorvælde og ineffektiv ledelse med dertil hørende skrankepavementalitet og risiko for klientgørelse af borgerne. Men vi skal gerne derhen, hvor der er en politisk forståelse for, at den offentlige sektor bedst løser sine opgaver, når så mange som muligt inddrages.

	Vi skal ikke have flere ledere, men gerne mere ledelse. Forstået på den måde, at de forskellige medarbejdergrupper og brugere bør være med til at sætte kursen og inddrages i forhandlingen om opgaver og strategier og dermed kvaliteten og udviklingen af den offentlige sektor.

	Finanskrisen har om noget udstillet konsekvenserne af den ledelsesfetichisme, som har præget samfundet i mange år. Den blinde tillid til, at entreprenante ledere formår at sætte kursen, viste sig katastrofal, ligesom den helt ublu honorering og aflønning af ledere ikke var pengene værd. Her er der for en gang skyld noget, som den offentlige sektor kan lære af den private sektor. Lad os i stedet for New Public Management få New Public Leadership, som rummer en vision om en anden måde at udvikle den offentlige sektor på, hvor ansatte, brugere og omgivelserne får reel medindflydelse.

	 

	 

Finn Wiedemann er lektor, ph.d. på Institut for Kultur- videnskaber, Uddannelses- videnskab ved Syddansk Universitet

	 




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",24.0,23. maj 2013,"	Har lederne så visionært forvaltet de nye ’usikre’ ansættelsesvilkår og den høje løn? Vi kan i hvert fald konstatere, at en række af statens ledere har været dygtige til personligt at få det bedste ud af den nye situation. Reelt har en række af statens chefer slet ikke været åremålsansatte. Når deres kontrakt udløber, får de fratrædelsesgodtgørelse, samtidig med at de vender tilbage til deres tidligere job. Vi skal holde dette op imod, at 30.000 offentligt ansatte de senete år er blevet fyret. Varme hænder er blandt andet blevet skiftet ud med lederlønfest."
7890,/debat/2013/03/danmark-boer-give-asyl-tolke,Danmark bør give asyl til tolke,Tue Magnussen," Tue Magnussen, Frederiksberg
Danmark bør følge Norge og Sveriges eksempel og tilbyde asyl til de tolke, der har behov for beskyttelse efter at have arbejdet for de danske styrker i Afghanistan.
Sagen aktualiseres især på baggrund af den misinformation fra forsvarsminister Nick Hækkerup (S), som TV 2 Nyhederne søndag aften dokumenterede. Modsat tidligere udmeldinger til både aviser og tv fra Hækkerup, står det efter TV 2’s dokumentation klart, at der er flere tolke fra Helmand-provinsen, som har arbejdet for Danmark. Det bør være grundlag for, at forsvarsministeren omgør den konventionsstridige beslutning om at afvise asyl til tolke og andresamarbejdspartnere i Afghanistan.
Danmark bør naturligvis i lighed med de øvrige skandinaviske lande yde beskyttelse til tolke og andre der har arbejdet for Danmark. I Norge har 21 tolke og deres familier i Afghanistan fået tilbudt asyl efter en konkret vurdering af deres sikkerhedssituation. Det skete på baggrund af interview og undersøgelser på den norske ambassade i Kabul. Ifølge justitsministeriet har Norge nemlig et »specielt ansvar for dem, som har arbejdet for norske styrker i Afghanistan, men det erikke alle, som har et beskyttelsesbehov«. I alt havde 106 afghanere søgt om asyl.
Følg Norge og Sverige
Menneskerettighedsorganisationer i Danmark har flere gange opfordret forsvarsminister Nick Hækkerup til at gennemføre en konkret individual vurdering af tolkenes beskyttelsesbehov – også på baggrund af Udlændingestyrelsens egen rapport om Afghanistan fra maj 2012, der specifikt udpeger tolkene som den gruppe af medarbejdere, der er mest i farezonen for angreb fra Taleban.
Ligeledes dokumenterer en ny rapport fra FN’s mission i Afghanistan (UNAMA) også, at Taleban har optrappet angrebene på afghanere, der samarbejder med de internationale styrker i landet.
Regeringen understregede i sit regeringsgrundlag og har siden flere gange hævdet, at den er fokuseret på opfyldelse af menneskerettighederne. Derfor bør Danmark på den baggrund følge blandt andet Sverige og Norges eksempel og tilbyde asyl til de tolke, der har behov for beskyttelse efter at have arbejdet for de danske styrker i Afghanistan.
Kun derved kan Danmark leve op til sinekonventionsmæssige forpligtelser.
",0.0,14. marts 2013,"Regeringen understregede i sit regeringsgrundlag og har siden flere gange hævdet, at den er fokuseret på opfyldelse af menneskerettighederne. Derfor bør Danmark på den baggrund følge blandt andet Sverige og Norges eksempel og tilbyde asyl til de tolke, der har behov for beskyttelse efter at have arbejdet for de danske styrker i Afghanistan."
2149,/debat/2015/07/laeserbreve-7,Læserbreve,Redaktionen," Rød blok, hold fokus på kampen
Per Clausen, Aalborg
Efter 14 dage i regeringen tyder meget på, at Lars Løkke får flere problemer med sine støttepartier end med oppositionen.
Lars Løkke har allerede to gange manglet flertal for at gennemføre sin politik.
Men begge gange er to partier fra oppositionen kommet ham til undsætning. Forklaringen er ifølge Pia Olsen Dyhr (SF), at Venstre-regeringen altid kan gennemføre værre ting sammen med LA og De Konservative, end de kan gennemføre sammen med oppositionen.
Derfor skal vi forhandle Lars Løkke ud af regeringskontorerne.
Men jeg tror nu snarere, at Pia Olsens taktik sikrer, at Venstre-regeringen kommer til at sidde længere.
Hertil kommer, at det efter et stykke tid vil stå endnu mere uklart, hvad der i grunden er forskellen på blå og rød blok.
I stedet for den ensidige fokus på parlamentarisk spilfægteri, skal vi huske, hvordan det op igennem 00’erne ikke lykkedes for VK-regeringen at sikre en lavere vækst i den offentlige sektor end i den private sektor, selv om det var en erklæret strategi.
Det skyldtes ikke smarte manøvrer i Folketinget, men en bred folkelig modstand i en lang række kommuner. Her strejkede, demonstrerede og aktionerede titusindvis af almindelige mennesker for ordentlig velfærd. Det kan ske igen.
Derfor er der brug for, at venstrefløjen fokuserer på kampen for velfærden, som et stort flertal også stemte for ved det overståede valg. Og de kommende forhandlinger og budgetter for 2016 ude i kommunerne bliver den første prøve på, om vi er i stand til at løfte den opgave.
Tænk positivt om vindmøllerne
Paul W. Dall, Bylderup-Bov
Forbrugernes økonomi og danske arbejdspladser bliver konkurrencedygtige des flere landvindmøller, der bliver stillet op i Danmark, i modsætning til det Lars Klottrup argumenterer i sit læserbrev den 9. juli.
I Danmark har vi endnu stadig uudnyttede pladser, hvor der kan sættes vindmøller op. Især i Jylland.
Sidste år betalte danske el-forbrugere, både private og erhverv, 3,9 milliarder i PSO afgift til vindmøller for at få møllerne betalt i løbet af 22.000 fuldlasttimer. 39 procent af det totale strømforbrug i Danmark var vindmøllestrøm.
På grund af de 39 procent vindmøllestrøm til 20 øre pr. kWh gav vindmøllerne ved deres blotte tilstedeværelse 5,5 øre tilskud til det samlede elforbrug, fra alle mulige strømkilder, og det nedsatte den totale udgift til el i 2014 med 1,8 milliarder kroner. Der gives ikke tilskud til el kWh-prisen fra forbrugere og erhvervsliv, der gives kun tilskud til selve etableringen. Og det er en god forretning for både forbrugere og erhvervsliv, der får stadig billigere og billigere strøm.
Energinet.dk har indtil nu haft rimelig stor succes med at indpasse vindmøllestrøm i elforbruget. Vindmøllestrøm har i 2014 givet en besparelse på CO2 udslippet på 9.249.526 ton ved en el-produktion fra vindmøller på 13 milliarder kWh.
Ingen forbruger lider tab ved flere vindmøller, men har i 2014 fået et kontant tilskud til forbruget på 5,5 øre pr. kWh.
Husk historien fra Island, der i kraft af billig energi i form af vandkraft, nu får en stor fabrik til fremstilling af silicium til solceller.
Produktionen starter i 2018. Måske får vi i Jylland en anden chance, fordi vi råder over billig energi. Op med humøret, tænk positivt.
Tro er en personlig sag
Astrid W. Busch, Roskilde
Venstre-regeringen kalder Danmark et kristent land. Hvilket jeg ikke er helt uenig i. Men på trods af, at der cirka er 4,4 millioner medlemmer af den danske folkekirke, hvor mange af dem definerer sig så egentligt som værende troende?
Grunden til, at der er så mange medlemmer af folkekirken, er jo bare fordi, danskerne er for dovne til at melde sig ud. Og hvad med de godt omkring 1,3 millioner danskere, som ikke er medlemmer? Er de så ikke længere danskere?
Hvor mange danskere kan ærligt sige, at de har læst Biblen, går i kirke hver søndag og lever efter Guds ord. For hvis man kigger på det danske samfund i dag, er vi ikke et kristent land. Og tro er desuden en personlig sag.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,15. juli 2015,"Derfor er der brug for, at venstrefløjen fokuserer på kampen for velfærden, som et stort flertal også stemte for ved det overståede valg. Og de kommende forhandlinger og budgetter for 2016 ude i kommunerne bliver den første prøve på, om vi er i stand til at løfte den opgave."
3485,/debat/2014/12/fandt-egentlig-loesning-paa,Fandt vi egentlig en løsning på...,Lærke Cramon," Har selvhjælpsbølgen taget over?
Spørgsmålet 'hvem er jeg' optager os i højere grad end nogensinde før. Vi går til coach, dyrker mindfulness og læser selvhjælpsbøger for at blive klogere på os selv og for at optimere vores individuelle potentialer. Vi tror, at vi ved at mærke ekstra godt efter og lytte til vores inderste følelser, kan blive en bedre udgave af os selv.
Kan vi det, og hvad er det for et samfund, der opstår, når tanken om evig udvikling gennemsyrer tilværelsen? Har selvhjælpsbølgen taget over, eller har den noget at sige os i en tid, hvor man alt er foranderligt, og hvor det eneste, vi kan grounde, er os selv?
Læs gerne forud for diskussionen årets femte mest læste artikel

Skal forældre skamme sig?
De fleste forældre kan sikkert godt finde på at stikke børnene en iPad, mens der laves aftensmad, eller hvis køen i supermarkedet bliver for lang. Og det er sikkert de færreste forældre, der sætter sig ned og lærer ungerne at spille trompet, eller tager sig tid til at danse en historie fra Biblen. Men vidste du, at du dermed kandiderer til kategorien lorteforælder?
Tidens krav til forældrene er, at de både formår at udvikle og stimulere deres børn, og Gud bedre det, hvis du gør noget forkert, for så kan børnene tage livsvarig skade. Er vi blevet dårligere til at være forældre, er kravene til forældrerollen rimelige, og har børn i virkeligheden de forældre, de fortjener?
Læs gerne forud for diskussionen årets anden mest læste artikel

Hvor blev lykken af?
Spørgsmålet om det lykkelige liv er en evergreen og et oplagt diskussionsemne til de mørke juleaftener, hvor der er røget lidt gløgg eller portvin indenbords. Det er nemlig et emne, der kræver store armbevægelser og ord med svung. Er det gode liv et velbetalt job, et livslangt ægteskab og to-tre velskabte børn, eller er det at cruise ned gennem Europa på en motorcykel?
Og hvis ikke du ikke allerede er lykkelige, hvad er det så, der står i vejen for din lykke? Er det noget, du kan ændre ved. Kan du gøre noget allerede i dag for at blive et lykkeligere menneske, eller er hele snakken om lykke utopisk?
Læs gerne forud for diskussionen årets sjette mest læste artikel, som vandt årets kronikkonkurrence


Reimar Juul



Presser karakterræset de unge?
Skal alle have 12 og læse statskundskab? Det virker let sådan, når man tænker på én af årets helt store debatter om 12-talspiger, selvdisciplinering og præstationskrav. Universitetet fremhæves som den eneste mulige vej til uddannelse, og det skaber en konkurrencementalitet på ungdomsuddannelserne, som presser karaktererne op. Mange unge genkender sikkert udtrykket 'Hvorfor blive lærer, når du har snittet til at blive psykolog'.
Vidner det om, at unges uddannelsesprioritering bliver direkte proportional med deres gennemsnit? Unge er i dag mindre glade for livet og mere stressede end tidligere generationer, selvom deres valgfrihed aldrig har været større. De er opdraget til selvansvarlighed, men er det også med til at gøre dem uansvarlige og ude af stand til at håndtere modgang? Eller skal de simpelthen bare tage sig sammen og acceptere, at præstationskrav er et af konkurrencestatens vilkår?
Læs gerne forud for diskussionen årets niende mest læste artikel


Mia Mottelson



Har vi mistet familiebalancen?
Vi lever længere og længere, men presser tilsyneladende alt det, vi drømmer om at opnå sammen i et enkelt årti. Vi vælger selv at gøre alt på én gang – købe hus, få børn og gøre karriere – men vi kommer til at gøre det hele halvt, fordi vi mangler tid. Work-life-balancen har været et af årets største debatemner, og muligheden for en kortere arbejdsuge er blevet luftet.
Har vi skabet et samfund, hvor forældre bruger det meste af tiden på arbejde, mens børneopdragelsen er overladt til institutionerne? Og er familiebalancen overhovedet et strukturelt problem, eller er det op til de enkelte familier at indrette sig på en måde, hvor der også er tid til nærvær?
Læs gerne forud for diskussionen årets tredje mest læste artikel


Sofie Amalie Klougart



Overlader mændene de sure pligter til kvinderne?
En af årets mest læste artikler på Information.dk er skrevet af en kvinde, der mener, drengerøven hærger familielivet. Mens fædrene drikker, fester og knalder, som de vil, kan kvinderne ikke gøre det samme. Drengerøven har taget, hvad han ville, i ligestillingsbuffetten – han kan lide, at han ikke længere skal betale for hende, eller holde døren – men lige barsel, lige antal børnesygedage og lige madlavning lod han ligge på tagselvbordet. Er der noget om snakken? har mænd større frihed i familielivet end kvinder, eller er kvinden bag artiklen 'Hold nu kæft, hvor er jeg træt af drengerøve' et enkelttilfælde?
Læs gerne forud for diskussionen årets sekstende mest læste artikel:


Katrine Marie Nielsen



Årets tyve mest læste artikler på Information.dk
1. Kvinde, hold din kæft!
2. Forældre skal skamme sig
3. Vi har mistet familiebalancen
4. Et liv er forbi
5. Hold op med at mærke efter i dig selv
6. Hvor fanden blev lykken af?
7. Det er ikke mig, hun mener
8. De voksne har erobret barndommen
9. Mor, er det okay, at jeg dropper universitetet
10. Lillesøster blev født som dreng
11. En ringmuskel i udu
12. Tak for lån af mine børn
13. Kun hvis jeg får 12, er jeg god nok
14. Hundekød på vej til danske supermarkeder
15. Pia Kjærsgaard, du er indkaldt til møde med virkeligheden
16. Hold nu kæft, hvor er jeg træt af drengerøve
17. Voldtaget af eliten
18. Min generation er ikke forberedt på livets knubs
19. En udearbejdende husmor siger stop
20. I kampen for at blive til noget, har vi glemt at blive til nogen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",10.0,26. december 2014,"Vidner det om, at unges uddannelsesprioritering bliver direkte proportional med deres gennemsnit? Unge er i dag mindre glade for livet og mere stressede end tidligere generationer, selvom deres valgfrihed aldrig har været større. De er opdraget til selvansvarlighed, men er det også med til at gøre dem uansvarlige og ude af stand til at håndtere modgang? Eller skal de simpelthen bare tage sig sammen og acceptere, at præstationskrav er et af konkurrencestatens vilkår?"
4419,/debat/2014/08/laeserbreve-10,Læserbreve,," Partiledere er kun til pynt
Søren Blaabjerg, Hørning
Det kan undre mig, at Konservative vælger en maskeradefigur som Søren Pape til deres politiske leder. Men måske er det ganske velovervejet. For moderne politiske ledere er efterhånden ikke ret meget andet end ledere af navn. Det svarer til, at kongehuset før i tiden havde magt over kongeriget, men at Dronning Margrethe i dag kun er chef for kongeriget af navn og ikke af gavn.
De politiske lederes opgave er i virkeligheden slet ikke at lede, men at gå i spidsen for en meningsmæssig profil og få de andre til at følge efter. Deres primære opgave er blevet at sælge billetter. Og i den forbindelse er Søren Pape muligvis et udmærket strategisk valg. Især på grund af hans spektakulære bombe – at springe ud som homoseksuel, så snart han blev valgt.
Han gik med et slag fra at være fuldstændig ukendt til pludseligt at blive landskendt. Han sendte samtidigt et signal om, at hvis du tilhører en seksuel minoritet, er de konservative partiet for dig.
Og det kan som bekendt være en god idé at satse på at få en stor del af et begrænset marked, end at få en meget lille del af et stort marked.
Kunst uden nytteværdi
Søren Gemmer, København
Kunsten er blevet taget som gidsel i en konkurrencestat, der fokuserer for meget på nytteværdi. Det er på tide, at kunstens evne til at skabe spontane fællesskaber og oplevelser bliver grundlaget for kunstens eksistens i samfundet.
Jeg er musiker og lever af og for at etablere oplevelsesrum, som ikke kan forklares rationelt. Jeg lever af og for at skabe musik, der lader mennesker mødes i et fælles rum, hvor hengivenhed til nuet og sansningen gør det muligt at opnå en følelsesmæssig samhørighed.
Jeg er samtidig borger i et senmoderne samfund. Her oplever jeg, at evnen og viljen til fordybelse er erstattet af en konstant tørst for hurtige sansemæssige løsninger.
I den løbende debat om kunstens berettigelse ser vi ofte velmenende meningsdannere rette opmærksomheden mod forskeres undersøgelser og økonomers optegnelser af potentialet ved et rigt kunst- og kulturliv. Undersøgelserne viser, hvordan beskæftigelse med kunst har positive effekter for det mentale og fysiske helbred for evnen til kreativitet og innovation.
Denne konstante søgen efter en påviselig og konkret merværdi ved kunsten har sit afsæt i passionerede og saglige menneskers ønske om at forsvare kunsten i et samfund, som for længst har accepteret konkurrencestaten – og dens krav om rationelle argumenter som præmis.
Men det er nødvendigt, at vi kunstnere og kunstelskere tør stå ved kunstens eget væsen. Og tør at stå ved dens uforudsigelige og uudgrundelige natur – uden at ty til forskere og økonomers rationelle forklaringer.
S mangler partidemokrati
Ole Thorbek, Værløse
Socialdemokraterne i Norge, Sverige, Finland og Island har for nyligt udarbejdet en fælles erklæring, hvor de kritiserer Israels krig mod Gaza. Men de danske socialdemokrater glimrede ved deres fravær. Hvordan nåede Socialdemokraterne dog frem til, at de ikke ville deltage i en fælles nordisk socialdemokratisk erklæring?
Det viser sig, at deres formand, Helle Thorning-Schmidt, egenhændigt besluttede, at Socialdemokraterne ikke ville tiltræde erklæringen.
Åbenbart er partidemokratiet hos de danske socialdemokrater under Helle Thorning-Schmidt og Bjarne Corydons ledelse en by i Rusland.
En bøvet kønsdebat
Cecilie Glerup, Information.dk
Hver gang Information åbner kønsdebatten, dukker der nogle utroligt aggressive og ladede kommentarer op. Jeg forstår ikke den modstand, og jeg ser den desværre som et udtryk for den manglende ligestilling – både i forhold til det ene og det andet køn.
Det er da utroligt, at Anna von Sperling i klummen »Knyt, frk. Knausgård« den 14. august ikke engang kan spekulere i, at det kunne være svært for en kvinde at skrive en bog, som Karl Ove Knausgårds Min Kamp, uden at det straks medfører hadefulde kommentarer på information.dk, hvori hun bliver anklaget for at skrive noget gedigent vås.
Det er kommentarer, som i øvrigt ikke gør noget godt for de kvinder, der nu engang forsøger sig med en længere autobiografi.
Hvorfor er det så svært at være undersøgende, nysgerrig og polemisk på ligestillingsområdet, uden at nogle enten prøver at lukke debatten, som om der ikke er noget problem, eller kommer med hadske og nedladende udmeldinger?
Det er da en mærkelig attitude til et alvorligt emne. Ligestilling bekæmpes åbenbart også ved at nægte problemet eller latterliggøre den, der prøver at sætte en dagsorden. Desværre er ligestillingsdebatten i Danmark så svag, at det er en strategi, som lader til at virke – til trods for at den virker bøvet og meget lidt sofistikeret.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,18. august 2014,Kunst uden nytteværdi
11929,/debat/2011/07/kildemisbrug,Kildemisbrug,Peer Møller Christensen og Syddansk Universitet," Hjemmesiden China Digital Times, som drives af eksilkinesiske studerende bosiddende i USA, har bemærket den engelske udgave af den første artikel i Informations serie om lækkede hemmelige kinesiske dokumenter, som er forfattet af journalist Martin Gøttske. En del af medarbejderne på siden er kinesiske studerende, som flygtede fra Kina efter massakren i Beijing i 1989. De er temmelig kritiske over for det kinesiske styre.
Ud over at placere et link og et kort uddrag af artiklen på deres hjemmeside har folkene på China Digital Times henvendt sig til David Bandurski fra China Media Project på Hongkong Universitet. Bandurski bruges i artikelserien som garant for dokumenternes ægthed. Bandurski har over for dem understreget:
- at han er fejlciteret i artiklen.
- at han aldrig har været forelagt de pågældende dokumenter.
- at han under samtalen beskrev, at de refererede afsnit lød som fuldstændig gængs retorik (run of the mill) fra det kinesiske kommunistparti.
- at den danske artikel er fuldstændigt ude af kontekst, og at han ikke mener, at man kan lægge noget synderligt i dokumenterne.
- at han ikke kommenterede de dokumenter, der nævnes i artiklen, men blev interviewet om rapporter om censur i Kina i almindelighed, uden at vide, hvad det var, journalisten havde i hænderne.
- at han for fremtiden vil optage alle sine interviews på bånd.
Jeg beklager ikke at kunne gengive den præcise ordlyd i Bandurski's kommentarer. Det skyldes, at Informations redaktion ikke bringer citater på engelsk i sine læserbreve.
Jeg mener, at Informations læsere har krav på at få et vide, hvordan man på avisens redaktion forholder sig til Bandurskis reaktion, som vel må opfattes som temmelig kraftig. Det kunne måske også være en idé, om man lagde de hemmelige dokumenter ud på Information's hjemmeside, for hvem uden for Politbureauets Stående Udvalg har egentlig set dem ud over Martin Gøttske?
Svar
David Bandurski har ikke kontaktet Information med sin klage. I artiklen står, at Information har præsenteret dele af indholdet for David Bandurski. Den formulering mener David Bandurski ikke gør det klart nok, at han ikke har set dokumenterne. Det foranledigede, at vi efter alle artikler præciserede, at »Kilderne, der optræder i denne artikel, har ikke det omtalte dokumenter/filer, men har fået indholdet refereret af Informations journalist«. Denne præcision blev bragt i printudgaven af Information 30. juni. Bandurski mener ikke, at han kommenterede på de specifikke dokumenter, men talte om censur generelt. Under interviewet blev det gjort tydeligt af journalisten, at interviewet drejede sig om disse dokumenter, og spørgsmålene gik direkte på indholdet i dokumenterne. Af sikkerhedshensyn kan dokumenterne ikke blive lagt ud på Informations hjemmeside, da det ikke kan udelukkes, at de er krypteret på måder, der kan kompromittere kilden og Martin Gøttskes sikkerhed.
/red.
",7.0,2. juli 2011,Ud over at placere et link og et kort uddrag af artiklen på deres hjemmeside har folkene på China Digital Times henvendt sig til David Bandurski fra China Media Project på Hongkong Universitet. Bandurski bruges i artikelserien som garant for dokumenternes ægthed. Bandurski har over for dem understreget:
10614,/debat/2012/02/laeserbreve-21,Læserbreve,Informations Webredaktion," Mindre byliv, mindre trafik
Lars Nielsen, Dronninglund
Erhvervslivet i København fungerer ved, at der hver dag kommer masser af mennesker til København for at arbejde, købe ind, gå i teatret, på restaurant, i biografen. Det medfører en masse biler og motorcykler, som forurener, støjer og fylder op på gader og p-pladser.
Derfor vil man lave en betalingsring omkring København, som skal gøre det dyrere at køre ind og ud af København med privat motorkøretøj. I stedet regner man så med, at folk vil tage de offentlige transportmidler. Det vil de sikkert også i et vist omfang.
Men jeg kunne da godt forestille mig, at der var en del kunder, der ville overveje at henlægge en del af disse indkøb, biograf-, teater og restaurantbesøg til omegnen. Derved sparer de trængselsafgiften og undgår de besværligheder, der er forbundet med at bruge den offentlige trafik.
Jeg forestiller mig, at de, der arbejder i Københavns mange virksomheder, dels vil kræve lønkompensation, og dels vil begynde at se sig om efter et arbejde uden for betalingsringen.
Derfor vil en del københavnske virksomheder flytte uden for ringen for at undgå disse besværligheder. Betalingsringen kommer altså til at koste Københavns Kommune en hel del virksomheder og arbejdspladser, og den vil også betyde, at kommunen får færre skatteindtægter.
Men det vil selvfølgelig mindske trængselen.
Kom med de gode ideer
Anton Thorell Steinø, København
Finanspagten er vedtaget, så lad os komme videre. Den er en gratis vej for Danmark til EU’s finanspolitiske forhandlinger, men hvordan kan vi bedst udnytte den plads ved bordet?
Det er ikke interessant at diskutere underskudsgivende og overskudsgivende finanspolitik længere, den diskussion er ovre. Konklusion er, at vi vil have begge dele.
Det interessante er nu, hvordan vi undgår fremtidige kriser. Sker det, ved en gang i mellem at bruge flere penge? Nej. Undgår man dem, ved at staten stopper al drift? Nej.
Man undgår kun fremtidige kriser ved at omstrukturere måden, markederne fungerer på. Markederne forstærker sig selv: I opgangstider går det virkelig godt; i nedgangstider går det virkelig skidt. Det skyldes muligheden for spekulation. Man kan spekulere i aktier, ejendom, ejerskab af andres arbejdskraft og privatisering af viden; der findes kort sagt en masse arbejdsfri indtægter.
Derfor må vi minimere spekulationen. Man har snakket om en skat på aktietransaktioner, og om en spaltning af banksektoren. Man kunne indføre en skat, der førte alle stigninger på ejendomme ned i fælleskassen, og man kunne maksimere den lokale produktion, så markederne ikke er så afhængige af hinanden.
Jeg vil bare gerne høre nogle flere gode, opfindsomme tiltag, i stedet for at vi kun skal høre om vækstlande mod strammerlande.
De unge skal engageres
Simon Eriksen, næstformand, Netværket af Ungdomsråd
Det er ikke godt nok, at over 50 procent at de unge mellem 19-29 år ikke stemte ved sidste kommunalvalg, eller at gennemsnitsalderen for kommunalpolitikere er på 51 år. Vi skal snakke om lokaldemokrati på de unges præmisser.
Her kommer ungdomsrådet ind i billedet. Det er et organ, der giver de unge mulighed for at opleve og udvikle lokaldemokratiet i den retning, de ønsker.
Ligegyldig hvordan man vender og dreje det, så er tiden løbet fra støvede bestyrelsesreferater og høringssvar. Lokaldemokratiet skal ind i det 21. århundrede.
Vort repræsentative demokratis grundsten, både på nationalt og kommunalt plan, er valgene. Det valg hvor vi alle sætter kryds ved den kandidat, vi mener, kan repræsentere os bedst. Hvis ikke vi gør det, mister demokratiet i længden sin værdi.
Derfor skal vores lokaldemokrati gøres tiltrækkende for ungdommen, og hvem er bedre til det end de unge selv?
Lad dem diskutere demokrati på egne præmisser, i stedet for på forældrenes.
Er sex til alle en rettighed?
Åse Christiansen, Holmegård
I forbindelse med Informations artikler om prostituerede og handicappede kan man stille det grundlæggende spørgsmål: Har alle voksne mennesker krav på at opleve samleje med et andet menneske?
Hvad med de nørdede, kejtede, sky, der heller ikke kan finde ud af at etablere en kontakt?
Nogle klarer sig livet igennem med egen hånd eller med hjælpemidler. Hvis udviklingshæmmede ikke kan finde ud af det, så er det da fint at lære dem det.
Lille omfang af sexproblemet
Jesper van der Schaft, handicappet, Åbyhøj
Information 31. januar og 2. februar om, hvorvidt mennesker med handicap har ret sex eller ej, og om der skal være ordninger for købesex til dem. Jeg vil spørge, som en rigtig god veninde spurgte mig:
»Hvad siger statistikkerne om det her, er det i det hele taget et stort problem?«
Hvis der er stort behov for det, så mener jeg, at der skal være dispensation til mennesker med handicap, der har brug for hjælp til sex, men ellers skal der være forbud for købesex. Alle har jo et seksuelt behov.
Med en kyndig seksualkonsulent som f.eks. Simon Simonsen, der udtaler sig 31. januar, vil det være i orden. For hvem skal ellers give mennesker med handicap seksuel tilfredsstillelse, hvis de prostituerede ikke skal? Det forudsætter selvfølgelig, at de er glade for deres arbejde.
Der er ingen, som skal tvinges til at sælge sin krop. Der er rigtig mange ulykkelige prostituerede i Danmark, og flere er fra f.eks. Østeuropa, og er lokket til Danmark af bagmænd, fordi de tror, de skal have et godt arbejde.
Her viser det sig så, at de skal prostituere sig. Det er det, vi skal til livs.
Urimelige job på løntilskud
Ingrid Stage, formand, Dansk Magisterforening
»Hvad skal jeg gøre, når jeg har brugt halvdelen af min dagpengeperiode på at arbejde gratis for staten, uden af optjene nye dagpenge og uden at være kontanthjælpsberettiget?« Sådan spørger Jon Olsen i indlæg i Information 1. februar.
Det spørgsmål stiller mange ledige akademikere sig selv i øjeblikket, hvor det ikke mindst for nyuddannede er uendelig svært at få foden ind på arbejdsmarkedet.
DM mener, at politikerne må tage konsekvensen af det fastfrosne arbejdsmarked og lempe dagpengereglerne for folk i løntilskudsjob.
Løntilskudsjob kan give den enkelte erfaring, men som arbejdsmarkedet er i dag, er selv de dygtigste ude efter seks eller 12 måneder, for der er ikke nogen ledige job til dem.
Det er urimeligt, at folk, der arbejder fuld tid i et løntilskudsjob, hvor de bidrager med deres viden og kompetencer til arbejdspladsen, samtidig forbruger af deres dagpengeperiode og ikke optjener dagpengeret.
Reglerne for løntilskud skal ændres, så der er ret til og frihed fra jobbet i løntilskud til at skrive ansøgninger og afsøge jobmarkedet, ligesom det skal være muligt at fratræde uden opsigelsesvarsel, hvis man får et job på almindelige vilkår.
For det er reel beskæftigelse, der er målet. Og ikke at ledige skal arbejde gratis og udfylde de huller, som fyrede medarbejdere i det offentlige efterlader sig.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,4. februar 2012,"»Hvad siger statistikkerne om det her, er det i det hele taget et stort problem?«"
10457,/debat/2012/02/laeserbreve-0,Læserbreve,Johan Loller," Børn skal ikke spærres inde
Anne Baastrup formand, Folketingets Retsudvalg (SF)
Børn skal ikke være kriminelle. Men de skal heller ikke spærres inde, som de borgerlige mener.
Aldrig i livet. Både fordi det er hamrende kynisk at sætte børn bag tremmer. Men også fordi det ganske enkelt ikke gør dem mindre kriminelle. Snarere tværtom.
Regeringen har lyttet til eksperterne. De siger at landets kommuner skal have alle de nødvendige muligheder for at sikre den sociale- og forebyggende indsats. Blandt andet sådan sikrer vi færre problemer med utilpassede unge.
Færre kriminelle børn. Og i sidste ende færre ofre. Det burde alle kunne enes om. Også de borgerlige.
Gør skade på egne børn
Henrik Larsen, Værløse
Vi har alle vores børn til låns. Den mor til Helena og Mathias, som bliver skildret i en artikel 27. februar, og som trods børnenes ønsker stadig forhindrer dem i at flytte sammen med deres far, gør stor skade på børnene og vil utvivlsomt miste børnene, så snart de selv kan vælge.
Er det børnenes tarv eller ønsket om 10 år efter skilsmissen stadig at straffe børnenes far, som styrer hendes handlinger? Hvor er morens familie og venner?
De burde kunne se det ulykkelige i situationen, tage en kammeratlig samtale og få hende til at indse, at hun må lade børnenes ønsker gælde.
Gennem retten til samvær kan hun så håbe på at genetablere et fortrolighedsforhold til sine børn til alles glæde resten af livet.
Golf, men ikke juletræer
Paul Smith, Aarhus
Venstre vil ifølge kulturordfører Michael Aastrup Jensen (27. februar) have ’del i arbejderhistorien’ og have Venstre-plakater hængt op på Arbejdermuseet.
Vi er nogle, der husker, da Michael Aastrup blev borgmester i Randers. Amtsavisen interviewede ham og spurgte, om der var noget, han ville ændre på, nu da han var blevet borgmester.
Jo, han ville »melde sig ind i golfklubben, for det var vigtigt, at han som borgmester kunne møde byens erhvervsspidser under uformelle former«.
I samme interview sagde han dog intet om, at han også ville forsøge at komme til juletræsfest i Arbejdernes Fællesorganisation. Var det en forglemmelse?
Ingen støtter Christiania
Lars Bundesen, Virum
Christianias beboere har af den tidligere regering fået mulighed for at overtage området på ganske favorable vilkår. Beboerne har dog ikke lyst til selv at betale for overtagelsen, men har udstedt folkeaktier til den danske befolkning for at få denne til at betale.
I realiteten er det jo venstrefløjen, man har bedt om at købe folkeaktier. Og her kniber det så med solidariteten med Christiania, når man selv skal have pengene op af lommen.
Salget af folkeaktier har efter fem måneder kun givet 6,6 millioner kroner ud af de krævede 51,8 millioner kroner, svarende til en ottendedel af det beløb, der skal være betalt 1. juli 2012.
Man skulle jo tro, at ikke mindst masser af SF's vellønnede vælgere som f.eks. gymnasie- og folkeskolelærere ville tage tegnebogen frem og købte folkeaktier. Men det kniber unægtelig, som salget viser.
SF og EL fik ved valget i september ca. 563.000 stemmer på landsplan. Salget af folkeaktier svarer så til, at hver af disse vælgere har købt for godt 10 kroner af Christianias folkeaktier.
I Københavns Storkreds og Københavns Omegn stemte samlet set ca. 174.000 på SF og EL. Hvis de alle havde købt folkeaktier for ca. 260 kroner pr. person, hvilket nok må siges at være et overkommeligt beløb, havde Christiania haft pengene i kassen. Men der er altså kun indommet 6,6 millioner kroner, eller 38 kroner for hver vælger i disse områder.
Christianias problemer viser venstrefløjens generelle problem: Man vil gerne være solidarisk, men hvis det koster noget, er det andre, der må betale.
Gode forklaringer
Andreas Åbling Petersen, Løgumkloster
Da Helle Thorning-Schmidt og Villy Søvndal 22. februar udtalte, at betalingsringen nu var droppet, kom de med nogle rigtig gode begrundelser: Thorning-Schmidt sagde at »betalingsringen mildest talt ikke var populær«, og Søvndal sagde at »det aldrig blev en folkesag«.
Når de beslutter sig for at droppe Danmarks medlemskab af EU, så kan de med rimelighed bruge de samme gode begrundelser.
Skat er det nye røde projekt
Christian Brimnes Visby Damholt
SF står som taberne efter, at regeringen har droppet betalingsringen. Med ringen røg også et egentligt venstreorienteret projekt.
2. september skriver Rune Lykkeberg, at betalingsringen var et projekt i en venstreorienteret værdikamp, da forslaget satte det fælles gode over hensynet til den enkelte borgers frihed til at gøre, som hun har lyst til.
Efter afskeden med betalingsringen bør det nye venstreorienterede projekt være en fælleseuropæisk skat på finansielle transaktioner (FTT).
I for lang tid har en lille gruppe mennesker i den spekulative del af den finansielle sektor haft for stor frihed og lyst til at profitere på bekostning af det fælles gode – nemlig økonomisk stabilitet.
Spekulanternes adfærd var en af hovedårsagerne til finanskrisen. FTT’en er en løsning på dette problem, da den vil ramme disse spekulative handler, men ikke de langsigtede investeringer, der skaber arbejdspladser og fremgang i realøkonomien til gode for alle.
Provenuet fra skatten kunne passende bruges på at skabe nye arbejdspladser og en klimavenlig økonomi. FTT-skatten sætter dermed den økonomiske stabilitet over hensynet til spekulanternes frihed.
Mon SF kunne genvinde politisk momentum her?
Kurdernes farlige kamp
Pernille Frahm, SF ogVillo Sigurdsson, Kurdisk Forum
For nylig vedtog det franske senat at gøre det strafbart at benægte det armenske folkemord, der fandt sted i Tyrkiet for ca. 100 år siden.
En politisk kanoniseret historieopfattelse er ikke nødvendigvis den bedste måde at vise sin sympati over for de mange ofre, men det er dog udtryk for, at historien ikke skal slette sporene efter fortidens forbrydelser.
Vi vil gerne sætte fokus på de forbrydelser, der foregår lige nu i Tyrkiet: det kulturelle og fysiske folkedrab på det kurdiske folk.
Der arresteres dagligt 40 personer. I 2002 sad 60.000 mennesker fængslet. I dag er tallet over 160.000. En voksende gruppe er journalister, parlamentarikere, borgmestre og andre under kategorien terrorsigtede. Langt de fleste er kurdere.
Syv kurdiske partier og 40 kurdiske aviser er blevet lukket, mange kurdiske journalister og ansatte ved aviser er blevet dræbt, og i december 2011 blev 35 kurdiske mænd dræbt af et tyrkisk luftangreb.
Danmark har indtil videre givet mulighed for den kurdiske TV-kanal ROJ. Men nu står TV-stationen over for en mulig lukning. Senest har Danske Bank indefrosset ROJ-TVs konti og den franske satellitudbyder lukket for tv-signalet.
Terrorlisten har medvirket til en yderligere marginalisering af et etnisk mindretal, der i stigende grad står med ryggen mod muren.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,29. februar 2012,"De burde kunne se det ulykkelige i situationen, tage en kammeratlig samtale og få hende til at indse, at hun må lade børnenes ønsker gælde."
1554,/debat/2015/10/arbejderklassen-glemt-hvem-udnytter,"Arbejderklassen har glemt, hvem der udnytter den",Joachim Nielsen," For nogle måneder siden kørte der en film rundt på de sociale medier. Den handlede om en flok løver, der havde fået splittet en flok okser og derved fået fri adgang til en kalv, som de nu var godt i gang med at uskadeliggøre med henblik på fortæring. Men så skete der noget. De voksne okser besindede og organiserede sig og vendte pludselig samlede tilbage for fuld styrke og gik i kamp mod løverne, som de i første omgang troede var overmagten.
Ser man bort fra oksernes (gen-)organisering, er de et præcist billede på, hvor splittede Danmarks, Europas og verdens underklasse står i dag. Det er lykkedes nogen at drive en tyk kile ind mellem gammel- og nydanskere på den ene side og danskere og østarbejdere på den anden.
I Danmark peger pilen bl.a. på Venstre. Danmarks (engang) liberale parti har med deres evige »det skal kunne betale sig at arbejde!« bevidst sat de lavestlønnede arbejdere op imod dem på overførsler. Det er underordnet, at ingen af dem lever i luksus. De skal bare ikke føle sig for ens eller i samme båd. De skal være modstandere!
Seneste bevis herpå er det såkaldte moderne kontanthjælpsloft. Venstre vil her indføre et samlet loft for, hvor meget en kontanthjælpsmodtager kan få i offentlig overførsel. Uanset hvor særlige en kontanthjælpsmodtagers levevilkår er, vil der altså være et loft. Samtidig inddrages al ret til ferie, så alle, der har været på kontanthjælp i et år, skal være til rådighed for arbejdsmarkedet året rundt. Baggrunden for disse, og andre, ændringer er ifølge Venstre, at danskerne skal opleve »en mærkbar« økonomisk fordel ved at tage et job. Afstanden mellem kontanthjælps- og lønmodtagere skal gøres større.
Benzin på bålet
På den ene side har vi altså Venstre og deres arrangerede hanekamp mellem de lavestlønnede og kontanthjælpsmodtagerne. På den anden side har vi Dansk Folkeparti, der længe har hældt benzin på bålet ved at spille den danske underklasse ud mod nydanskere (især muslimer) og østarbejdere.
Venstre og Dansk Folkepartis appel til underklassen om, at den skal bide hinanden ved samme krybbe frem for at organisere sig og tvinge overklassen til at dele mere ud af deres reserver, er det naturlige resultat af, at drømmen om en solidarisk arbejderklasse, på tværs af landegrænser, er blevet til et mareridt. Marx’ gamle vision om, at proletarerne i alle lande skulle forene sig, er mere død end længe – til kolossal gene for selvsamme proletarer.
Stimulerer hadet
Der er selvfølgelig mere til miseren i Danmark end Venstre og Dansk Folkeparti. Den socialdemokratiske samfundsmodel har f.eks. vist sig nærmest kun at fungere i en nationalstatslig kontekst. Der har til tider været håb om, at EU kunne stimulere bedre rettigheder for de svageste klasser, men historien har, desværre, vist, at det primært har stimuleret de rige landes arbejderes had mod de fattige landes ditto.
For det var dem, der mistede deres arbejde. Dem, der blev trykket i løn. Dem, der fik en ny fjende frem for en ny solidarisk ven, når desperate polske håndværkere gav pokker i mindsteløn, arbejdshjelme og sikre stilladser for at sikre familierne hjemme i Katowice og Gdansk.
Og her nærmer vi os den næsten tragikomiske catch 22, som alverdens skat på engelske ord, grænsebomme mod østarbejdere og hermetisk lukkede grænser for ikkevestlige indvandrere, ikke kan ændre en tøddel ved, men tværtimod cementerer:
Jo mindre den danske arbejder stiller sig skulder ved skulder med underbetalte og udnyttede tekstilarbejdere i Pakistan og slagteriarbejdere i Polen, desto mere sikkert er det, at fem T-shirts fortsat kan købes for 100 kroner i Bilka sammen med kyllingen til 29 kroner (inklusive 12 procent saltlage), hvilket så betyder, at de gamle produktionsjob inden for tekstil og fødevareforarbejdning aldrig kommer tilbage til de danske arbejdere.
Der er så ironisk, at de danske arbejdere, der burde være solidariske med deres polske og pakistanske co-workers, i stedet er blevet overbevist om, at de skal pege fingre ad deres globale proletarbrødre med den ene hånd (opfordret af bl.a. Dansk Folkeparti), mens de med den anden stikker hånden ned i lommen og køber deres T-shirts og kyllinger, og cementerer deres egne jobtab.
Var det ikke så trist, var det nærmest morsomt.
Glemt er Fannie Mae
Og hvad er så udsigten? Dansk Folkeparti kommer efter alt at dømme ikke til at hjælpe arbejderne, danske som udanske, med at danne fælles front.
Og der er heller ikke udsigt til, at Socialdemokraterne tør skabe en egentlig global dagsorden for deres politiske projekt, der synes fastlåst i en national kontekst. Selv ikke en stærk leder af partiets europæiske overbygning, Poul Nyrup Rasmussen, gjorde nogen synderlig forskel.
Så meget sker der nok ikke, så længe det er polakken, pakistaneren, kontanthjælpsmodtageren, og nu immigranten, der tales op som arbejderens ultimative fjende. Glemt er Fannie Mae og Freddie Mac og andre bankfolk, der gerne spekulerer i, og tjener fedt på, at menige arbejdere går på røven med deres boliglån.
For vores fjendebilleder afgør, i hvilken retning, vi kigger. Og i disse år er underklassens fjende pakistanere, der om ikke står i lort til halsen, så i hvert fald i klor til midt på lårene. Og det er polske slagteriarbejdere, når f.eks. Danish Crown spiller danske og polske slagteriarbejdere ud mod hinanden, fordi de ved, at arbejderne, vor tids proletarer, hverken taler eller står sammen og derfor har de den perfekte vej til at gå op i shareholder value 100 procent parallelt med, at danske skiftevis polske slagteriarbejdere går kollektivt ned i løn.
Så det er fjendebilledet, der skal skifte. Arbejderklassen må begynde at definere sit fjendebillede efter, hvem der udnytter den, og ikke efter folks hudfarve og bopæl. På den front er der stærk inspiration at hente i den engelske film, Pride, der beskriver, hvordan de udstødte minearbejdere i Wales pludselig får støtte af de mindst ligeså udstøde bøsser og lesbiske i London, der danner deres egne minearbejderstøtteforening under Thatchers regime i 1980’ernes Storbritannien.
Der var selvfølgelig et par bitre piller, der skulle sluges, før de benhårde minearbejdere kunne snuppe en pint i baren med de eye-linede bøsser. Men snart fandt de ud af, at de havde meget mere til fælles med hinanden end med de betjente, der tævede dem, og med den borgerlige overklasse, der foragtede dem og elskede at se dem skændes med hinanden.
Solidarisk front?
Er moralen så stadig, at hvis proletarerne vil det bedste for sig selv, så må den forene sig i alle lande? Tja, de nuværende fjendebilleder gavner i hvert fald hverken de danske, de polske eller de pakistanske arbejdere på længere sigt. Bare se på vilkårene i slagte- og T-shirtindustrien.
Og tænk også over, om den rigeste procent (der i Danmark ejer 31 procent af samtlige danske værdier), er mest bange for hinanden eller for 51 procent af de ringest stillede danskere, der danner solidarisk front? Og om det samme ikke gør sig gældende på globalt plan, hvor den rigeste procent i 2016 står til at eje halvdelen af verdens værdier?
Marx må rotere i sin grav over, hvor uorganiserede proletarerne er hele vejen fra Munkebo til Mumbai.
Joachim Nielsen er filminstruktør og manuskriptforfatter 




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",80.0,12. oktober 2015,"Er moralen så stadig, at hvis proletarerne vil det bedste for sig selv, så må den forene sig i alle lande? Tja, de nuværende fjendebilleder gavner i hvert fald hverken de danske, de polske eller de pakistanske arbejdere på længere sigt. Bare se på vilkårene i slagte- og T-shirtindustrien."
8933,/debat/2012/10/saesonen-bladdoed-blevet-permanent,Sæsonen for bladdød er blevet permanent,Richard Swartz," Svenska Dagbladet er havnet i en krise, der risikerer at sende nationens store gamle borgerlige kvalitetsavis i graven. Det vil i givet fald være en tragedie, både for læserne og for Sveriges demokratiske offentlighed.
Svenska Dagbladets krise har flere årsager, som jeg ikke skal komme ind på her. Men krisen er symptomatisk for et problem, der er ikke er specifikt svensk: De store dagblades dødskamp er et globalt fænomen. Forleden meddelte den spanske kvalitetsavis El País – verdens førende spansksprogede printmedie – at den vil afskedige en tredjedel af sine 464 redaktionelle medarbejdere. Især dem med de høje lønninger bliver sendt på en tidlig førtidspension, som i sidste ende kun handler om at spare penge.
Kvaliteten svinder ind
Udviklingen imod bladdød har for længst gjort indhug på de internationale kvalitetsaviser. I dag er der måske kun 10-12 dagblade tilbage i verden af samme høje klasse som El País, næppe flere. For 25 år siden var sådanne dagblade ikke en sjældenhed.
Alle virksomheder kan blive ramt af sparekniven. Men et kvalitetsdagblad, stort eller lille, er ikke en hvilken som helst virksomhed. En avisredaktion er ikke en pølsefabrik, men en vedvarende kreativ og dynamisk formidlingsproces. Et dagblads eneste aktiv er de journalister, der skriver i det. Dens kapital er disse journalisters kombinerede talenter, kompetencer og viden. Derfor er dens kapital først og fremmest intellektuel. Den findes ikke primært i banken, men på redaktionen, og opgøres i penne og navne, ikke i kroner og øre.
Hvor pølsefabrikanter kan nedbringe deres omkostninger ved hjælp af ny teknologi eller organisation og endda fyre medarbejdere, uden at pølsernes kvalitet forringes nævneværdigt, har en virksomhed, der har som mission at formidle ord og billeder, meget få muligheder for at holde niveauet med færre ressourcer. Skiller de sig af med væsentlige medarbejdere, går det straks ud over kvaliteten: Avisen bliver mindre læseværdig, mindre dagsordensættende. Fyrer man for mange journalister, bliver avisen irrelevant eller dør.
Næsten ingen aviser i verden – i al fald ikke af dem, der udkommer på sprog, jeg kan læse – holder samme høje kvalitet som for en generation siden. Af den simple grund, at deres redaktioner er blevet kraftigt slanket og dermed drænet for en stor del af deres intellektuelle kapital.
Sparer de løntunge væk
Problemet er ikke blot de penge, der ikke længere tjenes. Det er i nok så høj grad de penge, der ikke længere udbetales. I en tid, hvor alle kan læse og skrive, honoreres intellektuelt arbejde ikke længere som før. I de senere år er det endda blevet dramatisk nedvurderet.
At forsørge sig selv i dag som seriøs freelanceskribent bliver stadig sværere med de stadig smallere honorarer og de stadig færre redaktører, man kan tilbyde sine tjenester. Hvilken avis vil f.eks. i dag finansiere omkostningerne til en større ambitiøs reportagetur i Mellemøsten eller Østeuropa?
I det nye mediebillede bliver professionalisme til amatørisme, og entusiasme erstatter viden. En bemærkelsesværdig udvikling i betragtning af, at ingen vil lade sig behandle af en person, hvis eneste ’lægelige’ kvalifikation er at være iført en hvid kittel.
Overalt er aviser er godt i gang med at minimere antallet af løntunge fastansatte medarbejdere, der tynger budgettet. Således er den kvalificerede litteraturkritiker for længst forsvundet. Den tid, da man var indforstået med, at det kunne tage fem dage at læse en roman omhyggeligt og derefter endnu to til at skrive noget tankevækkende om den, er for længst en saga blot. For én anmeldelse om ugen betaler man ikke længere nogen fastansat. I dag er litteraturkritik derfor – med få undtagelser – degeneret til holdninger og causerier.
En stor del af journalistikken er baseret på en person befinder sig dér, hvor der sker en væsentlig begivenhedsudvikling, hvad enten det nu er ved fronten i en krig, ved en teaterpremiere eller ved en lokal ildebrand. Det betyder, at journalistikken i bedste fald kan blive privilegeret øjenvidne og levere en slags første udkast til historieskrivningen.
Læserne betaler prisen
Men at være til stede, hvor det interessante sker, er dyrt og koster penge, der ikke længere findes. Verden er blevet dyr og dagblade fattige. Prisen må betales af de læsere, som får stadig mindre at vide.
I sidste ende risikerer rapportering at blive rent virtuel: Rigtige korrespondenter eksisterer ikke længere – de er for dyre – og derfor vælger aviser i stigende grad at rapportere om udlandet via hjemmeredaktionen.
El País vil nu forsøge at tjene penge på sin onlineudgave, som hidtil har været gratis. De læsere, som læser El País på internettet, har kunnet læse næsten hele den avis, som de personer, der har tegnet årsabonnement på printudgaven, må betale næsten 3.000 kr. for.
Enhver kan se, at den situation hverken er økonomisk eller moralsk holdbar. For Svenska Dagbladet er situationen ikke anderledes.
Men når tiden bliver inde til at opkræve penge online, er det måske til sidst ikke noget ordentligt produkt tilbage at kræve betaling for. Hvem vil betale for en avis, der ikke længere er på stedet, eller som ikke har tilstrækkeligt mange tilstrækkeligt kvalificerede journalister til at tilbyde læserne andet og mere, end de allerede ved fra gratis onlinemedier?
Ingen har brug for sådan en avis. Selv ikke hvis den var gratis.
Richard Swartz er svensk forfatter, journalist og mangeårig Østeuropa-korrespondent for Svenska Dagbladet. Han er i dag klummist for Dagens Nyheter og Information
© Dagens Nyheter og Information
Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,14. oktober 2012,"Overalt er aviser er godt i gang med at minimere antallet af løntunge fastansatte medarbejdere, der tynger budgettet. Således er den kvalificerede litteraturkritiker for længst forsvundet. Den tid, da man var indforstået med, at det kunne tage fem dage at læse en roman omhyggeligt og derefter endnu to til at skrive noget tankevækkende om den, er for længst en saga blot. For én anmeldelse om ugen betaler man ikke længere nogen fastansat. I dag er litteraturkritik derfor – med få undtagelser – degeneret til holdninger og causerier."
11885,/debat/2011/07/laeserbreve-16,Læserbreve,Informations Webredaktion," Motiver i Holk-sag
Søren Andreas Nielsen, Århus
Folketinget bør nu, sammen med offenftligheden, afkræve justitsminister Lars Barfoed (K) en forklaring og stillingtagen til, hvorfor han vedholdende i Niels Holck-sagen har ønsket at ofre Holck til fordel for støtte til en magtfuld gruppe i Indien?
Uvidenhed? Næppe. Ligegyldighed? Måske. Ønske om at tilfredsstille udenlandske stærke magter? Sandsynligvis! Manglende etik og hensyn til et menneskes sikkerhed og rettigheder? Givetvis! Egnethed som justitsminister? Nej.
Biomasse kan sænke udslip
Jesper Højte Stenbæk, Chefkonsulent, Dansk Erhverv
Lastbilerne nævnes ofte som den helt store miljøsynder. Realiteten er dog, at under 2 procent af bilparken er tunge køretøjer, og at disse udfører omkring 8 procent af trafikarbejdet på danske veje.
Hvis man vil sænke udslippet fra den tunge trafik, er der i øjeblikket kun to realistiske muligheder: Øget brug af biobrændsel og øget effektivitet fra motorerne.
Pr. 1. juli vil 7 procent af diesel og 5 procent af benzinen være biobrændsel. Ambitionen er at hæve niveauet gradvist over tid. Teknisk set kan det godt lade sig gøre både at producere brændstoffet og for moderne motorer at håndtere det.
Det, der mangler, er kapacitet, og det kræver investeringer. To fuldskala anlæg til produktion af 2. generations biobrændsel kan erstatte op til 5 10 pct. af benzinen med et grønt alternativ med betragtelige CO2-reduktioner til følge samt skabelse af tusindvis af job i yderkantsområder.
Samtidig vil produktionen give viden til videreudvikling af teknologien. Danmark kan gå forrest på dette område og udnytte potentialet til et eksporteventyr større end vindmøllerne.
For at opnå de positive resultater er det nødvendigt at satse på produktion af 2. generations biobrændstoffer. Vi opfordrer derfor regeringen til at opprioritere området.
Vådt økonomisk paradoks
Erik Lemcke, talsmand Omstilling Danmark
Husejere, der har fået stuegulve eller kældre ødelagt, er fortvivlede. Forretningsdrivende, der har fået butikker og varelagre ødelagte, er fortvivlede. Men fra et økonomisk vækstsynspunkt er oversvømmelserne nærmest et mirakel. Ødelæggelserne er anslået til at koste forsikringsselskaberne omkring en milliard kroner.
Det danske Bruttonationalprodukt (BNP) stiger med et tilsvarende beløb, heraf indkasserer staten ca. 250 millioner kroner i moms. Skattegrundlaget blandt håndværkere, tømrere, snedkere og kloakarbejdere stiger.
Stats- og finansminister har opfordret til øget forbrug, for at Danmark kan komme ud af den økonomisk krise, uden at det er lykkedes. Så kommer naturen med en oversvømmelse, som stimulerer forbruget med mindst en milliard. Der er igen vækst i det danske BNP!
Kan vækst i BNP i overhovedet bruges som en målestok for, hvor godt det går i et land? Når oversvømmelser optræder som positiv vækst, er tiden så ikke inde til at finde andre måder for at vurdere hvor godt det går økonomisk?
Det er et økonomisk paradoks at ødelæggelser tæller positivt i nationalregnskabet og dermed optræder som noget glædeligt og godt.
Hvem er voldelige?
Carsten Kofoed, København
I pressen kører nu en historie om, at Villy Søvndals spindoktor, Thomas Sæhl Sørensen, har en fortid i det revolutionære Rebel.
Kan en kommende dansk udenrigsminister have en tidligere 'voldelig autonom' som rådgiver, spørges der forarget.
Men de voldelige er ikke de autonome med lidt kasten med sten og bål i gaderne. Dem, der bruger vold som politisk middel, er i allerhøjeste grad de danske folketingspolitikere.
Bare i 00'erne har de ført tre angrebskrige, mod Afghanistan, Irak og senest Libyen. Men krig med hundredtusindvis af døde og millioner af flygtninge er åbenbart ikke vold eller problematisk i forhold til at lede Danmark.
Det virkelige problem er, at en forhenværende revolutionær, der engang drømte om en bedre verden, nu har kapituleret og agerer spindoktor for den stadig mere krigeriske Søvndal. Ak ja.
For høje forventninger til universiteter
Niels-Simon Larsen, København
Jeg synes ikke, at Malte Kjems beklager sig, selv om man kunne tro det, når man læser overskriften på hans indlæg En humanist resignerer(8.juli).
Hvor mange orker overhovedet at give deres mening om mødet med systemet til kende?
Er universiteteterne andet end pølsefabrikker, der spytter folk ud, så de kan indgå i andre pølsefabrikker? Hvis de var, havde samfundet sikkert set anderledes ud.
Jeg forstår Malte Kjems sådan, at han forventede andet end pølsehalløj, og her er jeg bange for, at han rammer plet. Se dog for pokker på, hvordan folk fungerer i det her forbrugersamfund det har kurs mod afgrunden!
Kjems mødte ind på anstalten for den højeste oplysning og forventede at komme ud i løftet stemning og så blev han bare ensrettet til at bestride et fuldkomment sindssygt samfund.
Der er da ingen intelligens i det, ingen kreativitet, ingen fantasi. Det er det rene stamcelleforskning sat ned i en kælder til oversvømmelse ved første lejlighed for en klimaændring.
Hvis der var flere af Maltes Kjems slags, så tingene anderledes ud.
Ulige børnepasning
Dorte Sørensen, Roskilde
Ritzau oplyser 8. juli, at antallet af børn i private børnehaver er vokset med 50 procent på to år.
Den udvikling kan vi takke OVK-flertallet for, da de i forbindelse med vedtagelse af strukturreformen vedtog love, der gav tilladelse til at private institutioner måtte kunne tjene på pleje og pasning af børn og ældre.
Ligeledes vedtog de, at pengene skulle følge barnet det vil sige, at kommunerne skulle betale de samme penge til et barn, som blev sat over i en privat institution, som til et barn i en kommunal institution. Endelig blev det vedtaget, at der ikke var et loft over forældrebetalingen for forældre i en privatinstitution.
Altså må en privatinstitution tage penge for udflugter og for at afholde sig fra lukkedage med mere. Herved skabte VK mulighed for et mere ulige samfund, hvor økonomisk stærke og ressourcestærke forældre kan betale sig til bedre pasning og større udfordringer i mindre institutioner end dem, kommunerne kunne tilbyde.
Vi har ikke klimamagten
Flemming Bjerke, Hvalsø
Hele Jørgen Steen Nielsens artikel Mennesket på herrens udpinte markfra 5. juli flyder med et højst suspekt vi, som indbefatter alle i Vesten. Hvis man skal forstå, hvorfor der ikke sker noget for klimaet, må man analysere magt og fordeling af goder:
Hvem er villige til at give afkald på deres CO2-udslippende velstand? De rige, middelklassen, de fattige eller måske de rigtig fattige? Og hvem har magt til at få gennemført en sænkning af den CO2-udslippende velstand?
Hvorfor var det lige, at Volkswagen stoppede produktionen af en de mest benzinøkonomiske biler, Lupo 3L, men stadig bygger deres 3 tons tunge firhjulstrækker?
Det handler om magt, grådighed og selviscenesættelse ikke om 'vores' forkerte ideologier.
Det er de virkelige praksisser i hverdagen der skaber historien ikke hvordan 'vi' tror.
DONG's ansvar for fremtiden
Thomas Meinert Larsen, Klimabevægelsen
I forbindelse med Jørgen Steen Nielsens interview med DONG Energys direktør Anders Eldrup (4. juli), er det relevant at påpege, at godt 75 procent af aktierne i DONG Energy ejes af staten.
Det bør naturligvis give DONG en meget høj moralsk forpligtelse til også at indtænke miljømæssige og sociale hensyn i driften af virksomheden.
Med de mange tiltag mod mere CO2-fri energiproduktion som DONG Energy har taget synes dette også at være tilfældet. Men der er fortsat områder, hvor virksomheden endnu ikke rigtig har satset helhjertet:
• DONG har i tv-reklamer i bedste sendetid fortalt os, at de arbejder for at udbygge med solceller. Hvad har de gjort i praksis på dette område? Det virker lidt som en tom omgang greenwashing. Jeg venter i hvert fald stadig på at se, hvad meningen var med de udmeldinger.
• DONG bør gå helhjertet ind i forskning og udvikling af lagringsteknikker til vedvarende energi. Eldrup påpeger selv manglen på effektive medier til at lagre den fluktuerende strøm fra vindmøller, solceller og bølgeenergi, men hvorfor kaster virksomheden sig ikke selv ind i at udvikle dette?
• DONG bør tilbyde private kunder mulighed for at købe energi som garanterer udbygning af vedvarende energi. Hvorfor har DONG ikke et sådant produkt?
Dong har satset på miljørigtige lithiumbatterier, men denne satsning bør jo ikke stå alene. Der har været flere andre lagringsteknologier fremme, lagring af brint, vandoppumpning eller komprimering af gas, og der er helt sikkert flere på vej.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,11. juli 2011,En artikel pr. redaktion - sendt til jer hver søndag
11194,/debat/2011/10/problemet-overforbrug-overbefolkning,"Problemet er overforbrug, ikke overbefolkning",George Monbiot," Det må rangere som en af de mest bemærkelsesværdige begivenheder i den menneskelige civilisations nyere historie: På kun seks årtier år er det globale gennemsnitlige antal børn, som fødes per kvinde, faldet fra 6 til 2,5.
Det er i sandhed en overraskende triumf for kvinders selvstændiggørelse, og uanset hvad ens holdning nu ellers måtte være til befolkningstilvæksten, er dette så absolut noget, vi bør fejre.
Men det markante fald i fertilitet — tallet stammer fra en FN-rapport, der udkom så sent som onsdag i sidste uge — er ikke afslutningen på historien. For FN har samtidig opjusteret sit skøn for den globale befolkningstilvækst: Snarere end at toppe ved omkring 9 milliarder i midten af dette århundred, forudsiger FN nu, at antallet af indbyggere på vor klode vil nå op omkring 10 milliarder i 2100 — og fortsætte med at vokse efter dette punkt.
Dette er endda kun 'middelscenariet'. Det maksimale skøn forudser, at vi bliver så chokerende mange som 15.800 millioner i 2100.
Går den prognose i opfyldelse, vil befolkningsvæksten unægtelig udvikle sig til et langt større problem — for miljøet såvel som for den menneskelige udvikling — end vi har drømt om i vores værste angstfantasier.
Luftige FN-tal
Heldigvis er FN's maksimalskøn næsten helt sikkert skudt langt over målet.
I en artikel i videnskabs-ugeskriftet Nature fra maj påpegede en af Storbritanniens førende videnskabsjournalister Fred Pearce, at FN's aktuelle demografiske revision hverken bygger på nye videnskabelig forskningsresultater eller analyser. I stedet præges den af, hvad der syntes at være en vilkårlig beslutning om at ændre en af de afgørende variable, som organisationen fodrer sin model med.
Dens tidligere analyse var baseret på den antagelse, at det gennemsnitlige antal børn født per kvinde i 2100 ville falde til 1,85 på verdensplan.
I år er dette tal ændret til 2,1, som tilfældigvis er også tallet for den såkaldte befolkningsudskiftningskvotient — dvs. nøjagtig den værdi, hvor reproduktionen hverken bidrager til et fald eller en stigning i antallet af mennesker.
FN har undladt at forklare, hvorfor det har ændret på denne forudsætning, som synes at være i grel modstrid med de fremherskende demografiske tendenser.
FN gør heller ikke rede for, hvorfor faldet i fertilitet pludselig skulle stoppe, når det når udskiftningsniveauet snarere end fortsætte med at falde efter dette punkt, sådan som det hidtil er sket i alle relevante populationer.
Jeg forventede, at den nye rapport ville indeholde en forklaring, men der tog jeg fejl: Den ser ud til at have grebet sine fertilitetstal ud af luften.
Brun fertilitet som skurk
Men uanset om vi lægger til grund, at det gamle gamle tal er mere realistisk end det nye, står et problem tilbage. Som det påpeges i den nye rapport, »vanskeliggøres flugten fra fattigdom og sult yderligere som følge af den hurtige befolkningstilvækst«. Og sidstnævnte bidrager som bekendt også til presset på biosfæren. Men hvor stort et problem er det? Skal man tro de rige, ældre, hvide mænd, der dominerer demografidebatten, har vi at gøre med det største problem af alle.
F.eks. mødtes en gruppe af amerikanske milliardærer i 2009 for sammen at afgøre, hvilken trussel mod kloden der havde mest presserende behov for deres opmærksomhed.
Hvide miljøsvin
Disse mænd, der sandsynligvis bruger lige så mange af verdens ressourcer på en halv time, som den gennemsnitlige afrikaner forbruger på en hel menneskealder, besluttede sig for, at befolkningsvæksten er hovedproblemet. Og hvem skulle have troet det?
Befolkningstilvæksten er den problematik, man søger tilflugt i, hvis man ikke evner at se konsekvenserne af sit eget klimafodaftryk i øjnene: Problemet er ikke, at vi bruger uansvarligt løs! Det er, at brune mennesker formerer sig alt for meget!
Det synes at være en sikker regel i miljøpolitik, at jo rigere man er, desto mere tilbøjelig vil man være til at placere befolkningsvækst i den øvre ende af listen over forbrydelser mod planeten.
Skønt den nye FN-rapports tal er noget oppustede, må den imidlertid komme som en skuffelse for overbefolkningsprofeterne.
Rapporten citerer Paul Murtaugh fra Oregon State University, hvis forskning viser, at:
»Hvert nyt barn, der fødes i dag i USA, vil hen over generationerne afsætte et CO2-aftryk, som er syv gange større end et nyfødt barn i Kina, 55 gange større end et nyt indisk barn og 86 gange større end et nyfødt nigeriansk barn.«
Her trækker rapporten på en videnskabelig artikel offentliggjort i Proceedings of National Academy of Sciences, der fremlagde den første, omfattende vurdering af, hvordan demografiske ændringer påvirker udledningen af kuldioxid.
I FN-rapporten konkluderes videre: »En langsommere befolkningstilvækst vil kunne bibringe mellem 16 og 19 procent af de emissionsreduktioner, som skønnes at være nødvendige før 2050, hvis farlige klimaændringer skal undgås.«
Med andre ord: en nedsat demografisk vækst kan levere et bidrag. Men de øvrige 81-84 procent skal komme fra reduktion i forbruget og udskiftning til nye og mere klimavenlige teknologier.
FN-rapporten konkluderer, at »selv om befolkningstilvæksten blev nulstillet, ville dette knap nok indvirke på klimaproblemet.«
Hvid dobbeltmoral
Det bør ikke naturligvis ikke afholde os fra at give kraftig støtte til de politikker, som vil medføre, at den demografiske vækstkurve topper tidligere snarere end senere.
Seksualundervisning, viser rapporten, har her en afgørende betydning. Det samme gælder adgang til prævention samt anerkendelse af kvinders rettigheder og forbedring af deres sociale status.
Alle disse faktorer har spillet væsentligt ind på den demografiske udvikling, verden har set hidtil.
Vi bør også presse på for en bedre fordeling af rigdommen. Flugten fra dyb fattigdom er nemlig en anden af de faktorer, der har gjort det muligt for kvinder at få færre børn.
Det meget ulige globale system, som understøttes af de samme rige hvide mænd, som himler op om overbefolkning, er en af de vigtigste årsager til befolkningstilvæksten.
Højrefløjen i problemer
Alt dette sætter højrefløjen i en vanskelig situation. Konservative opinionsdannere vil gerne skyde skylden for den miljømæssige krise på klodens fattigste ved at holde disse ansvarlige for befolkningstilvæksten.
Ikke desto mindre er nogle af disse, især de klerikale af slagsen, stærke modstandere af alle de foranstaltninger — tidligere og bedre seksualundervisning, universel adgang til prævention (bl.a. også for teenagere), stærkere rettigheder for kvinder, omfordeling af velstand — som er egnet til at reducere den.
Og hvis de ikke vil vide af disse interventioner, hvad havde de så egentlig tænkt sig at gøre ved befolkningstilvæksten?
Som FN-rapporten påpeger:
»En betydelig befolkningstilvækst fortsætter i dag på grund af det store antal fødsler i 1950'erne og 1960'erne, som har resulteret i større grundpopulationer med millioner af unge mennesker, der når deres reproduktive år i de efterfølgende generationer.«
Med andre ord: Der er tale om et levn fra en tidligere periode. Og til dette forhold føjer sig endnu en forbløffende forvandling: Siden 1950'erne er den globale gennemsnitslevealder steget fra 48 til 68.
Det betyder, at selv hvis alle de foranstaltninger, jeg her har nævnt — uddannelse, prævention, rettigheder, omfordeling — var almindeligt udbredte i dag, ville der stadig være en befolkningspukkel som resultat af den dynamik, der blev skabt for 60 år siden. Så hvad foreslår egentlig de, som vil befolkningstilvæksten til livs? Obligatorisk sterilisation? Massemord? Hvis ikke, skylder de at redegøre bedre for deres program.
Jovist, befolkningstilvæksten bidrager også til miljøproblemerne. Men nej, den er ikke den afgørende faktor. Selv tilgængeligheden af korn påvirkes mere af et stigende antal af husdyr og en øget brug af biobrændstoffer — igen drevet frem af et større forbrug — end af den menneskelige befolkningstilvækst.
Selvfølgelig skal vi kræve, at verdens regeringer hjælper kvinder til at sikre kontrol over deres egen krop. Men derudover er der meget lidt, vi kan gøre.
Vi skal i stedet beslutte, hvordan man bedst kan imødekomme det menneskelige befolkningstal, som i mindst fire årtier endnu vil fortsætte med at stige.
kronikinformation.dk
© The Guardian og Information
Oversat af Niels Ivar Larsen
<\!s




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",16.0,31. oktober 2011,"Skønt den nye FN-rapports tal er noget oppustede, må den imidlertid komme som en skuffelse for overbefolkningsprofeterne."
2968,/debat/leder/2015/03/tove-ditlevsen,Tove Ditlevsen,Peter Nielsen," Vi har en forfatter langt ud over det sædvanlige med Tove Ditlevsen. Her næsten fyrre år efter hendes død taler hun direkte til en ny generation af forfattere, der på hver deres måde henter inspiration fra hendes værker og ikke mindst fra hendes hudløse måde at være engageret forfatter på.
Kunstnerkollektivet Sort Samvittighed lader sig lige nu med stykket Tove, Tove, Tove i Skuespilhuset inspirere af alt det svigt og al den ulykkelige kærlighed, forfatteren har fortættet så stærkt og brutalt i sine tekster.
Og forfatteren og forlagsredaktøren Olga Ravn har i en ny udgivelse Jeg ville være enke, og jeg ville være digter samlet ’glemte tekster’ af Tove Ditlevsen i form af hendes klummer og brevkassesvar fra ugeblade.
Alt sammen et symptom på, at Tove Ditlevsen i kraft af den grænseløse selvudlevering i sine tekster og sit bekendelseslitterære format taler lige ind i en ny tids eksperiment med realismen og afsøgning af feltet mellem det private og det politiske.
Men stop lige en gang, for det er på ingen måde kun de unge, der nu tager patent på Tove Ditlevsen og gør hende til en allieret. Der er netop ikke tale om en traditionel rehabilitering af et stort forfatterskab, for forfattere i alle generationer har været inspireret af hende, ligesom den bekendelseslitterære påvirkning kan spores i mange værker gennem de seneste årtier.
Det centrale er derfor, at hendes værker stadig holder i forhold til en ny generation. Den sande rehabilitering af Tove Ditlevsen ligger derimod i, som Karen Syberg gør i dagens bogtillæg, ikke bare at læse Tove Ditlevsen som folkelig, socialt engageret forfatter, realist og traditionalist, men i lige så høj grad som en sprogets digter og repræsenterende sin helt egen form for modernisme.
Det er det, der giver hende holdbarhed langt ud over sin egen tid og gør, at vi til stadighed vil vende tilbage til hendes værker og finde nyt.
",1.0,13. marts 2015," Vi har en forfatter langt ud over det sædvanlige med Tove Ditlevsen. Her næsten fyrre år efter hendes død taler hun direkte til en ny generation af forfattere, der på hver deres måde henter inspiration fra hendes værker og ikke mindst fra hendes hudløse måde at være engageret forfatter på."
8933,/debat/2012/10/saesonen-bladdoed-blevet-permanent,Sæsonen for bladdød er blevet permanent,Richard Swartz," Svenska Dagbladet er havnet i en krise, der risikerer at sende nationens store gamle borgerlige kvalitetsavis i graven. Det vil i givet fald være en tragedie, både for læserne og for Sveriges demokratiske offentlighed.
Svenska Dagbladets krise har flere årsager, som jeg ikke skal komme ind på her. Men krisen er symptomatisk for et problem, der er ikke er specifikt svensk: De store dagblades dødskamp er et globalt fænomen. Forleden meddelte den spanske kvalitetsavis El País – verdens førende spansksprogede printmedie – at den vil afskedige en tredjedel af sine 464 redaktionelle medarbejdere. Især dem med de høje lønninger bliver sendt på en tidlig førtidspension, som i sidste ende kun handler om at spare penge.
Kvaliteten svinder ind
Udviklingen imod bladdød har for længst gjort indhug på de internationale kvalitetsaviser. I dag er der måske kun 10-12 dagblade tilbage i verden af samme høje klasse som El País, næppe flere. For 25 år siden var sådanne dagblade ikke en sjældenhed.
Alle virksomheder kan blive ramt af sparekniven. Men et kvalitetsdagblad, stort eller lille, er ikke en hvilken som helst virksomhed. En avisredaktion er ikke en pølsefabrik, men en vedvarende kreativ og dynamisk formidlingsproces. Et dagblads eneste aktiv er de journalister, der skriver i det. Dens kapital er disse journalisters kombinerede talenter, kompetencer og viden. Derfor er dens kapital først og fremmest intellektuel. Den findes ikke primært i banken, men på redaktionen, og opgøres i penne og navne, ikke i kroner og øre.
Hvor pølsefabrikanter kan nedbringe deres omkostninger ved hjælp af ny teknologi eller organisation og endda fyre medarbejdere, uden at pølsernes kvalitet forringes nævneværdigt, har en virksomhed, der har som mission at formidle ord og billeder, meget få muligheder for at holde niveauet med færre ressourcer. Skiller de sig af med væsentlige medarbejdere, går det straks ud over kvaliteten: Avisen bliver mindre læseværdig, mindre dagsordensættende. Fyrer man for mange journalister, bliver avisen irrelevant eller dør.
Næsten ingen aviser i verden – i al fald ikke af dem, der udkommer på sprog, jeg kan læse – holder samme høje kvalitet som for en generation siden. Af den simple grund, at deres redaktioner er blevet kraftigt slanket og dermed drænet for en stor del af deres intellektuelle kapital.
Sparer de løntunge væk
Problemet er ikke blot de penge, der ikke længere tjenes. Det er i nok så høj grad de penge, der ikke længere udbetales. I en tid, hvor alle kan læse og skrive, honoreres intellektuelt arbejde ikke længere som før. I de senere år er det endda blevet dramatisk nedvurderet.
At forsørge sig selv i dag som seriøs freelanceskribent bliver stadig sværere med de stadig smallere honorarer og de stadig færre redaktører, man kan tilbyde sine tjenester. Hvilken avis vil f.eks. i dag finansiere omkostningerne til en større ambitiøs reportagetur i Mellemøsten eller Østeuropa?
I det nye mediebillede bliver professionalisme til amatørisme, og entusiasme erstatter viden. En bemærkelsesværdig udvikling i betragtning af, at ingen vil lade sig behandle af en person, hvis eneste ’lægelige’ kvalifikation er at være iført en hvid kittel.
Overalt er aviser er godt i gang med at minimere antallet af løntunge fastansatte medarbejdere, der tynger budgettet. Således er den kvalificerede litteraturkritiker for længst forsvundet. Den tid, da man var indforstået med, at det kunne tage fem dage at læse en roman omhyggeligt og derefter endnu to til at skrive noget tankevækkende om den, er for længst en saga blot. For én anmeldelse om ugen betaler man ikke længere nogen fastansat. I dag er litteraturkritik derfor – med få undtagelser – degeneret til holdninger og causerier.
En stor del af journalistikken er baseret på en person befinder sig dér, hvor der sker en væsentlig begivenhedsudvikling, hvad enten det nu er ved fronten i en krig, ved en teaterpremiere eller ved en lokal ildebrand. Det betyder, at journalistikken i bedste fald kan blive privilegeret øjenvidne og levere en slags første udkast til historieskrivningen.
Læserne betaler prisen
Men at være til stede, hvor det interessante sker, er dyrt og koster penge, der ikke længere findes. Verden er blevet dyr og dagblade fattige. Prisen må betales af de læsere, som får stadig mindre at vide.
I sidste ende risikerer rapportering at blive rent virtuel: Rigtige korrespondenter eksisterer ikke længere – de er for dyre – og derfor vælger aviser i stigende grad at rapportere om udlandet via hjemmeredaktionen.
El País vil nu forsøge at tjene penge på sin onlineudgave, som hidtil har været gratis. De læsere, som læser El País på internettet, har kunnet læse næsten hele den avis, som de personer, der har tegnet årsabonnement på printudgaven, må betale næsten 3.000 kr. for.
Enhver kan se, at den situation hverken er økonomisk eller moralsk holdbar. For Svenska Dagbladet er situationen ikke anderledes.
Men når tiden bliver inde til at opkræve penge online, er det måske til sidst ikke noget ordentligt produkt tilbage at kræve betaling for. Hvem vil betale for en avis, der ikke længere er på stedet, eller som ikke har tilstrækkeligt mange tilstrækkeligt kvalificerede journalister til at tilbyde læserne andet og mere, end de allerede ved fra gratis onlinemedier?
Ingen har brug for sådan en avis. Selv ikke hvis den var gratis.
Richard Swartz er svensk forfatter, journalist og mangeårig Østeuropa-korrespondent for Svenska Dagbladet. Han er i dag klummist for Dagens Nyheter og Information
© Dagens Nyheter og Information
Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,14. oktober 2012,Oversat af Niels Ivar Larsen
904,/debat/2016/01/privilegier-stopper-diskotekskoeen,Mine privilegier stopper i diskotekskøen,Janus Vorm," Jeg er et privilegeret menneske. Søn af en dansk mor og en tyrkisk far. Det betyder, at mit hår er kulsort og mine øjne brune – og så har jeg gjort mig selv den tjeneste at tage det bedste fra begge kulturer.
Igennem hele min skoletid og uddannelse har jeg lært om vigtigheden af demokrati og ansvar. I mine øjne de to vigtigste ord at efterleve. Demokrati og ansvar giver muligheder. Muligheder giver lyst til udvikling, og udviklingen er væsentlig for Danmark.
Jeg valgte efter seminariet at starte min egen virksomhed. En virksomhed, der i dag omsætter for over to millioner kroner om året. Jeg har tre fuldtidsansatte, som alle knokler og kan se muligheder i deres hverdag. Og jeg nyder mulighederne, Danmark giver mig. Faktisk elsker jeg mulighederne, Danmark giver mig.
Jeg er 23 år og single. Jeg vil beskrive mig selv som en anstændig og præsentabel person, der evner at tilpasse mig den givne situation. Jeg blev kåret til gymnasiets flotteste elev, hvilket jeg i dag stadig kan smile over.
Hvorfor fortæller jeg alt det?
Fordi der er et ’men’. Det er der ofte, når man taler om gode ting. Og mit ’men’ er, at selv om Danmark er mulighedernes land, har jeg aldrig haft muligheden for at besøge et af de mange københavnske diskoteker. Jeg har simpelthen aldrig fået muligheden for at komme ind. Dette selv om min adfærd har været en tro kopi af personen foran eller bagved – og de er sjovt nok altid kommet ind.
Over en treårig periode har jeg i gennemsnit forsøgt at komme ind en gang månedligt og alle gange uden held. Mit navn er danskklingende, men mit udseende er tydeligt ikkedansk.
Jeg forholder mig altid konstruktivt til dørmændenes forklaringer, der typisk er »Det bliver desværre ikke i aften«, »Dine sko kan vi ikke godkende« eller »Du er desværre ikke velkommen i dag«.
Jeg vælger altid at smile og blot forlade køen. Jeg har heldigvis nogle skønne venner, som alle accepterer afvisningen.
Men for nylig fik jeg nok. Jeg havde glædet mig til denne aften og havde klædt mig i et helt almindeligt sæt tøj og et par neutrale sko ligesom de tre venner, jeg skulle være sammen med. De er alle danske drenge mellem 24 og 29 år, alle tre med job og en hverdag med børnepasning og hårdt arbejde.
Vi havde glædet os, selv om jeg naturligvis var skeptisk fra begyndelsen. Vi stod pænt i køen og ventede, alle temmelig ædru, men da vi efter 20 minutter i køen kom frem til dørmændene, blev jeg som eneste afvist. Begrundelsen? »Vi ønsker ikke ballade i dag, så prøv i morgen, min ven.«
Hvad sker der, Danmark!? Jeg ønsker absolut ikke ballade? Hvad blev der af mulighedernes land?
Smiler hele natten
Jeg kan til hver en tid acceptere at blive afvist, hvis der er en reel grund. Og jeg ved fra mit daglige arbejde, at det kan være svært at vurdere mennesker alene på deres udseende og fremtræden. Netop derfor har man i flere brancher en form for guidelines, så man undgår fejlvurderinger.
Og jeg skal ikke kunne sige præcis, hvilke retningslinjer diskotekerne har i forbindelse med den slags.
Men kære diskoteks-ansvarlige, I har min garanti for, at jeg vil behandle jeres dansegulv pænt; at jeg vil behandle jeres kvindelige gæster godt, smile hele natten og betale for min alkohol.
Så måske skulle I overveje at lukke mig ind næste gang? Husk – Danmark er mulighedernes land.
Janus Vorm arbejder i det private erhvervsliv




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",45.0,23. januar 2016,"Men for nylig fik jeg nok. Jeg havde glædet mig til denne aften og havde klædt mig i et helt almindeligt sæt tøj og et par neutrale sko ligesom de tre venner, jeg skulle være sammen med. De er alle danske drenge mellem 24 og 29 år, alle tre med job og en hverdag med børnepasning og hårdt arbejde."
6400,/debat/2013/10/laeserbreve-6,Læserbreve,," 
	Vi udnytter også reglerne

Knud Held-Hansen, Aalborg

	Lars Løkke Rasmussens overforbrug har ikke været i strid med de gældende rejseregler i GGGI, hvor han er formand. Alle himler op, som om manden har gjort noget kriminelt. Det er lidt pinligt, for hvad gør vi selv?

	Vi benytter os af gældende regler. Og når vi gør det, behøver ingen at have en sort samvittighed eller blive mistænkt for at være umoralsk. I et anliggende som eksempelvis fri abort, som jo er tilladt, kan man komme i konflikt med sin overbevisning og ikke benytte sig af den tilladelse, man er givet. At have samvittighed er stadig ikke forbudt.

	Alligevel skal der peges fingre af Lars Løkkes moralske habitus, når han kan rejse så dyrt. Men hvad gør hr. og fru Danmark selv? De kører på 1. klasse og udnytter reglerne.

	Ved Løkke nok om klimaet?

Niels Roe, København

	For tiden skrives der dansk pressehistorie. Aldrig har så mange journalister kastet sig over en sag af så ringe beskaffenhed. Der er naturligvis tale om den spegede sag om frås og overforbrug, som den ellers altid retskafne Lars Løkke Rasmussen er blevet rodet ind i.

	Henover flere uger har man kunnet følge sagens dramatiske udvikling i dagspressen og på tv. Samtidig bliver der minsandten indkaldt til intet mindre end et fire timers storstilet pressemøde, hvor Lars Løkke kan fremføre sin apologi.

	Spørgsmålet er, om Lars Løkke tilsvarende kunne have præsteret et fire timer langt oplæg om verdens sande tilstand. Hvilke miljøfaglige kvalifikationer besidder Lars Løkke i forhold til at indtage stillingen i GGGI? Måske var det miljølovgivningen, der var hans spidskompetence under jurastudierne, eller måske var det Lars Løkkes herostratisk berømte lederskab under FN’s klimakonference i december 2009, der gjorde udfaldet?

	Når man overværer hele menageriet, er det svært ikke at tænke på kunsthistorikeren Mieke Bal, der har beskrevet den moderne kunstverden med begrebet ’rejsende koncepter‘. Der dannes nemlig et indtryk af en lille elite af politikere og fagfolk, der rejser verden tyndt for miljøets skyld, samtidig med at de udleder enorme mængder CO2.

	Fælles for de helt store miljøforkæmpere er erkendelsen af, at det er i det nære og lokale, at de virkelige forandringer finder sted.

	Fællesskabet forsvandt

Carsten Kofoed, København

	I Danmarks største 3F-afdeling, 3F København, har en tredjedel af medlemmerne nu anden etnisk baggrund end dansk. På 3F’s kongres i september hyldede 3F Københavns formand udviklingen. Men er der grund til det med faldende medlemstal?

	I min tid som 3F’er på Københavns Postcenter i perioden 2001-2012 oplevede jeg tilstrømningen af medlemmer med anden etnisk baggrund end dansk. Fagligt bevidste medarbejdere forsvandt, mens koncentrationen af indvandrere uden faglige traditioner steg. Morakkeri erstattede solidaritet. Ansvaret for dette lå hos en degenereret, socialdemokratisk fællesklub, som slet ikke udviklede en faglig forståelse hos nye medarbejdere.

	For 3F var udviklingen nemlig en fordel. Indvandrerne var generelt mindre kritiske over for arbejdsforholdene og truede hverken de langt overvejende etnisk danske tillidsfolks privilegier eller 3F’s samarbejde med Post Danmark. Dette bidrog til, at arbejdsmiljøet forværredes som Ugebrevet A4’s undersøgelse af Post Danmark for nylig har vist.

	Cityringen løser ikke al trængsel

Troels Kardel, Holte

	Den måske største fejl i byplanlægningen indtraf, da København 1972 afskaffede sporvognene. Linje 9 kørte på de spor, hvor Cityringen nu borer sig frem.

	Men der bliver ingen station ved Rigshospitalet på Cityringen, selv om det var planen fra begyndelsen, det selv om netop Rigshospitalet og genboen Panum Instituttet udbygges for milliarder af kroner. Uden en metrostation kræver det en trafiksanering af vejene for 130 millioner kroner.

	En kommende nordhavnsforbindelse slår et sving ind under Østerbro, men får ikke station på Trianglen. 40.000 beboere, som vil i Parken eller i retning mod Rigshospitalet, må køre i bus eller bil oven over den kommende Cityring.

	Status quoi militæret

Leif Mentzel, København

	Den ellers yderst fornuftige sammenlægning af Forsvarskommandoen og Forsvarsministeriet forsvandt tilsyneladende som dug for solen sammen med tidligere forsvarsminister Nick Hækkerup (S).

	Statsministeren udnævnte sin egen mand Nicolai Wammen (S) til ny forsvarsminister, sandsynligvis med det formål at forbedre forholdet mellem de tunge militærdrenge, den krigsgale del af oppositionen og regeringen. Så nu er vi tilbage i den gamle gænge, hvor det meste af militærapparatet forbliver status quo.

	Regeringens atomhykleri

Anne Albinus, Herning

	Slutdepotplanen for atomaffald bør bryde sammen, for det er en discountløsning. Det fornuftige vil være at bygge et nyt mellemlager, hvor man kan pakke affaldet om og kategorisere det ordentligt. Herefter kan man indlede et internationalt samarbejde, med eksempelvis Sverige med hensyn til 233 kg højaktivt brændsel og det langlivede mellemaktive affald, der stråler i titusinder af år.

	På SF’s hjemmeside står: »Der er aldrig fundet en forsvarlig løsning på atomaffaldsproblemet« Alligevel har Astrid Krag under en høring den 22. oktober 2012 udtalt: »Ved at deponere det rigtigt nu, kan man i princippet glemme alt om det, og det vil ikke kunne skade mennesker eller miljø i den periode, det tager, indtil det er helt uskadeligt.«

	Statsministeren sagde til mig personligt på Folkemødet, at »Det radioaktive affald ikke er farligt, hvis det opbevares rigtigt.« Men affaldet bliver ikke opbevaret rigtigt, når planen er at blande kortlivet og langlivet affald i et 300-årigt depot 30 meter under terræn sammen med evigt giftigt bly, cadmium og beryllium. Rapporter fortæller, at det på et tidspunkt vil sive fra slutdepotet. Derfor placeres slutdepotet højt, så det vil sive ud i Kerteminde Fjord eller i Østersøen.

	Det er tydeligt, at der skal skjules noget, når internationale uafhængige eksperter ikke som lovet er blevet inddraget i beslutningsgrundlaget.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,24. oktober 2013,"	I min tid som 3F’er på Københavns Postcenter i perioden 2001-2012 oplevede jeg tilstrømningen af medlemmer med anden etnisk baggrund end dansk. Fagligt bevidste medarbejdere forsvandt, mens koncentrationen af indvandrere uden faglige traditioner steg. Morakkeri erstattede solidaritet. Ansvaret for dette lå hos en degenereret, socialdemokratisk fællesklub, som slet ikke udviklede en faglig forståelse hos nye medarbejdere."
5484,/debat/2014/03/gensyn-koldkrigen,Gensyn med koldkrigen,Georg Metz," 
	I betragtning af at Rusland længe har været et meget stort land, altid domineret af det ene eller andet mere eller mindre despotiske styre, er det påfaldende, hvor passivt landet i det meste af sin historie har ageret udadtil mod vest.

	Javel jo, undertrykt sine naboer i bufferzonerne, det kan man ikke nægte. Men ellers. Særligt forvænte med omverdens hensigter kan man heller ikke sige, russerne har været. I nyere historie stormede tre erobrere ind over landets uforsvarligt lange grænse: Karl den 12., Napoleon og Hitler, hvis krav om kostede 26 millioner sovjetborgere livet og lagde landet vest for Ural øde.

	Russisk sikkerhedspolitik har siden koncentreret sig om at sikre sig mod gentagelser. Når sovjetiske ledere lagde planer for at bekrige Vesten, bør man – professor Jensen inklusive – erindre, at angreb er forsvar, og at det ikke skader at være forberedt på det værste. Forestillingen om, at russerne uprovokeret ville invadere Møn og sydspidsen af Amager – som i mere fantasifulde fremstillinger af koldkrigshistorien – er i overkanten af det kreative.

	At Sovjet lagde planer for noget sådant, hører omvendt ikke til overraskelserne. Den slags gør man. Det gjorde NATO også. Gode danske spioner spionerede i Øst, som østlandene spionerede i Danmark – utvivlsomt mere nidkært i alliancens vigtigere lande. Spionerne slog et slag for verdensfreden.

	Kommunistiske agenter fra de glade dage burde tildeles en mindeplade med deres dæknavne eller en statue af en suspekt person i skæg og blå briller; eksempelvis anbragt foran Kastellets ubegribeligt rædsomme mindemure for faldne danskere i nutidens letsindige krige. NATO’s spioner bør vises tilsvarende hæder i Kreml.

	Disse professionelle folk på begge sider bidrog til stadighed under livsfare og foragtede afgørende til at hindre atomkrig ved en fejl eller misforståelse. Jo mere den ene part i koldkrigen vidste om den anden, og jo mere den anden var klar over, at den første vidste det meste, des mere rationelt kunne begge reagere i kriser; jo færre hemmeligheder, des større sikkerhed. Panik på grundlag af uvidenhed har afstedkommet ikke så få farlige konflikter, og ideologisk fanatisme gør blind for det indlysende.

	God naboskik

	Griber man sit gamle skoleatlas og slår op på Europa, vil man kunne studere visse grundprincipper i gammeldags og for den sags skyld også moderne sikkerhedspolitik.

	Så meget har jo heller ikke forandret sig. Eksempelvis ligger Danmark ret tæt på Tyskland. Kruså er ikke en uoverkommelig flod, men en klat huse med en pornoforretning, som selv en grænsebom ikke kan forhindre fjender i at okkupere. Derfor tjener det riget nord for butikken at stå sig godt sydefter med tyskerne, hvoraf der er en anseelig mængde. Ligeledes er det en god idé og en buffer at udbetale børnepenge til eksempelvis polakker i Danmark, eftersom også Polen er nærområde fra vores land af en sølle sjat buffervand.

	Danskerne har ikke siden tiden med hertugdømmerne, der, når det kom til stykket, ikke var meget bevendt, samt Skåne, Halland og Blekinge, der heller ikke var det, haft bufferzoner af betydning. Derfor må landet alliere sig med de større. Det var erfaringen fra det 20. århundredes første halvdel.

	Faren kom nu fra sydsydøst; derfor måtte danskerne holde fjenden endog tættere til sig end vennerne. De mere fjerntliggende russere var i den forstand så farlige, at de i en snæver vending, hvis lokummet for alvor brød i brand, kunne finde på at sende raketter med noget meget ubehageligt indeni mod København, Aalborg og Esbjerg. Var dét sket, var det sket. Så havde hele verden været i nuklear krig, og så kunne det være det samme.

	Frygten red alle som en mare. De, der ikke var ved bevidsthed dengang – og godt for dem – kan næppe sætte sig ind i den nagende angst i alle, der vidste besked. Det gjaldt om at gøre de bufferzoner så sikre, som det var muligt, hvilket skete ved kontakter mellem Vest og Øst. Officielle kontakter som statsbesøg i Sovjet og østlandene foretaget af H.C. Hansen til Anker Jørgensen og Poul Schlüter, uofficielle foretaget af blandt andre socialdemokratiske ledere i opposition.

	Fodnotepolitikken var også en buffer med det formål at signalere afstand til flere raketter samt passive hensigter over for et mistænksomt Kreml. At opfatte den slags som noget nær landsforræderi er snæversyn i bogform i to bind. Krigsfaren i koldkrigsårene var størst, når den ene part foretog sig noget, den anden ikke forstod eller misforstod.

	Vesten er Putin overlegen

	Som Cubakrisen, da Sovjet i den overbevisning, at Kennedy trods koldkrigsretorikken var et skvat, forsøgte at etablere paritet med hensyn til atomvåben. USA havde raketter i Tyrkiet, russerne mente, at et passende stabiliserende svar var tilsvarende raketter på Cuba. Afstanden til de respektive mål var noget nær kongruent.

	I vestlig optik er russerne skurkene, der var ude på noget. For en mere nøgtern betragtning var russerne rædselsslagne over ubalancen og ikke trygge ved Kennedys høge i Washington, som dengang var mere radikale end Richard Nixons republikanere.

	Sovjetrusserne, deres væmmelige regime ufortalt, var jo ikke mere åndssvage, end at de godt kunne indse, at Vestens potentiale var noget mere imponerende end deres eget, og at de i realiteten med deres system levede på undertrykkelse og lånt tid. De var bange.

	I dag står Putin med et stadig mere tvivlsomt styre på samme vis over for en vestlig verden, hvis økonomiske og anden overlegenhed er åbenbar. Tager man endnu et kig på atlasset, kan man hurtigt se alvoren fra Ruslands synsvinkel, hvis Ukraine går til Vesten.

	Man skal huske én ting; Rusland er aldrig kommet sig over at have mistet sine buffere i Østeuropa. Russerne er i betragtning af deres erfaringer ikke trygge ved os.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",138.0,10. marts 2014,"	I vestlig optik er russerne skurkene, der var ude på noget. For en mere nøgtern betragtning var russerne rædselsslagne over ubalancen og ikke trygge ved Kennedys høge i Washington, som dengang var mere radikale end Richard Nixons republikanere."
4400,/debat/2014/08/mor-okay-dropper-universitetet,"Mor, er det okay, at jeg dropper universitetet?",Michael Bjerring," For nylig blev Facebook oversvømmet af venner og bekendtes opdateringer om, hvorvidt de var kommet ind på en videregående uddannelse. Updates om jura, International Business, statskundskab og sociologi fyldte godt på min væg, mens statusser om optag på korte og mellemlange uddannelser var svære at finde. Det fik mig til at tænke på mine egne uddannelsesovervejelser og samfundets diskurs om uddannelsesvalg.
Efter mit første møde med uddannelsesvejlederen på min lokale folkeskole i 8. klasse, var jeg fast besluttet på, at jeg skulle læse statskundskab. Jeg havde en interesse for politik og var dygtig, hvilket vejlederen meget hurtigt oversatte til, at jeg skulle tage netop denne uddannelse. Selv havde jeg aldrig været i tvivl om, at jeg skulle have den røde hue. Fra 8. klasse, vidste jeg så også, hvad den skulle bruges til: adgang til universitetet. Jeg abonnerede lydigt på samfundets budskab om, at universitetet er vejen frem.
De næste fire år gik med at knokle for det ene 12-tal efter det andet. Adgangskvotienten på statskundskab på Københavns Universitet var omkring 11, så alt under 12 ville trække mig længere væk fra målet.
Drømmen ændrede sig
Den eftertragtede røde hue blev sidste år solidt plantet på mit hoved. Min fremtidsplan var klar: Jeg skulle lige have et sabbatår, men så var jeg også klar til at flytte til København og læse på universitetet. Med et gennemsnit på 11,8 havde jeg sikret mig adgang – og jeg kunne endda gange det med 1,08, hvis et snit på over 12 skulle blive relevant.
Sabbatåret brugte jeg som så mange andre på at arbejde som lærervikar. Efter 10 måneder i det job ændrede jeg mit syn på uddannelse. Det står klart, at jeg ikke skal søge ind på universitetet. Hvis jeg ville, kunne jeg være en del af den såkaldte elite på International Business på Copenhagen Business School, hvor den med det laveste snit måtte nøjes med 12,1. Det har jeg bare ikke lyst til. Statskundskab har heller ikke min interesse længere. Nej, jeg er motiveret som aldrig før for folkeskolelæreruddannelsen – der i øvrigt oplevede et fald i antallet af ansøgere på 16 procent i år. Jeg brænder for at gøre en forskel, og gennem mit sabbatår har jeg fundet et job, der kombinerer de to ting, jeg elsker mest: fællesskab og forandring.
Skuffet omverden
Omverdenen er dog knap så begejstret for mit valg: »Kunne du nu ikke blive læge?«. »Når du nu har karaktererne til det, hvorfor så ikke tage på universitetet?«. »Hvorfor fanden gider du blive lærer?«. »Michael, havde du ikke tjent flere penge som statskundskaber?«
Reaktionerne afspejler de problemer, vi i vores fælles samfundssamtale har opbygget. Det at fremlægge universitetet som den ultimative hædersvej har nemlig skabt en ødelæggende konkurrencementalitet på ungdomsuddannelserne, hvor fokus bliver på høje karakterer frem for nysgerrighed, læring og selvstændiggørelse.
Karakterræset har bl.a. bevirket, at mange unges uddannelsesprioritering bliver direkte proportional med deres gennemsnit. Hvorfor blive pædagog, når du kan blive psykolog? Eller omvendt: Tror du ikke bare, du skal droppe sociologi og så lave noget med noget maskineri?
Tendensen til at se op til dem på universitetet og ned på dem fra eksempelvis erhvervsakademierne er dybt forankret i vores sprog. For selv om termerne ’korte’ og ’lange’ uddannelser beskriver, at den ene uddannelse tager længere tid end den anden, bruges i dag oftest termerne ’lavt’ og ’højt’ uddannelsesniveau. Qua deres uddannelse placeres nogle højere i samfundshierarkiet end andre.
Selvfølgelig knytter der sig økonomiske og sociale fordele og udfordringer til forskellig uddannelseslængde, men lad være at fortælle mig, at du er et bedre et menneske, og at du bidrager mere til samfundet, fordi du med et snit på mindst 11,3 læser International Shipping and Trade i stedet for til tandplejer.
Jeg kender flere, som egentlig gerne ville være pædagog, men i stedet har valgt universitetsstudier som sociologi. Når de nu havde et godt gennemsnit, kunne de jo lige så godt begynde på universitetet. Det skulle jo ikke ’gå til spilde’.
Jeg har også flere venner, der undervejs på deres lange uddannelsesfærd har måttet erkende, at universitetet ikke er deres vej. Selv om uddannelsesvejleder, omgangskreds og samfundet insisterede på, at politik og administration eller statskundskab matchede dem, så blev det ikke lykken. I dag arbejder de så som glade pædagoger, motiverede lærere og dedikerede socialrådgivere. Heldigvis skiftede de kurs i tide, selv om meldingen ’jeg dropper ud’ hverken er politisk korrekt eller en fed facebookstatus.
Excel-arkets uddannelsespolitik
Vi har behov for en debat om, hvordan vi får alle til at søge netop den uddannelse, de brænder mest for, og hvordan vi ruster dem bedst muligt til det. Men i stedet går diskussionen på, hvordan vi får folk til at søge de uddannelser, som politikerne synes de skal søge. For mig at se er det uambitiøs excel-ark-politik.
Erhvervsskoler og erhvervsakademierne skal da ikke bare gøres fede, fordi vi i 2020 vil mangle arbejdskraft. Det må da også handle om, at vi skal skabe gode uddannelser, så alle kan få forløst deres potentiale.
Der er jo brug for alle: Dygtige og passionerede akademikere, der bor i huse bygget af drevne tømrere, hvis børn får en god og solid uddannelse i folkeskolen af motiverede lærere og fagligt stærke pædagoger. Det et samfundssyn, der rykker. Det taler op til mennesker i modsætning til den kedelige diskussion om regeringens målsætninger for diverse uddannelseskategorier.
Skal ambitionerne om et veluddannet Danmark indfries, skal vi holde op med at favorisere visse uddannelsesvalg.
Heldigvis er det nuværende uddannelsessnobberi så småt ved at ændre sig. For første gang i mange år oplever universiteterne et fald i søgningen, erhvervsakademiuddannelserne står til at optage mere end 1.000 flere end sidste år, og i min region er professionsuddannelser langt mere populære. Der er dog stadig langt igen.
Mor gav syndsforladelse
Og det er ikke kun på det samfundsmæssige plan, at kampen skal kæmpes. Den er i høj grad en personlig kamp, som den enkelte kæmper med og for sig selv. Et eller andet i mig har indtil for nylig følt, at når nu ingen i min familie havde en universitetsuddannelse, så burde jeg jo lidt rykke familien opad og søge ind på universitetet. Derfor tog jeg også en samtale med min mor – hvilket i sig selv er symptomatisk for den diskurs, der fortsat er dominerende.
Jeg spurgte hende om, hvordan hun havde det med, at jeg ikke ville søge ind på universitetet. Hun svarede heldigvis, at jeg skulle gøre det, jeg havde lyst til.
Så om et år begynder jeg som lærerstuderende. Ligesom min far gjorde for mere end 30 år siden. Ja, nu vil jeg være lærer, ligesom min far stadig er den dag i dag.
Gør det mig uambitiøs? Måske i nogles øjne.
Heldigvis er jeg blevet ligeglad med, hvad andre tænker, og hvad der passer bedst ind i politikernes 2020-beregninger. Og når jeg skal sende mine elever til eksamen, så gør det da ikke noget, at jeg selv fik 12 i dem alle tilbage i gymnasiet. Der er vel også brug for dygtige lærere.
Der er vel egentlig brug for os alle. Er der ikke?
Michael Bjerring er lærervikar




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",53.0,21. august 2014,"Jeg spurgte hende om, hvordan hun havde det med, at jeg ikke ville søge ind på universitetet. Hun svarede heldigvis, at jeg skulle gøre det, jeg havde lyst til."
8932,/debat/2012/10/laeserbreve-14,Læserbreve,Informations Webredaktion," Vi er i fuld gang, Weiss
Ida Auken, miljøminister, SF
Københavnerne skal have ren luft. Og vi skal løse de problemer, som opstår med mange biler i byen. Det skal vi gøre på den smarteste og mest effektive måde. Derfor skal vi have al relevant viden bragt i spil, inden vi lægger os fast på de mest effektive metoder. Og derfor kan vi godt vente tre måneder på Trængselskommissionens anbefalinger til renere luft. På den måde kan vi lave de bedst mulige regler og undgå hovsa-løsninger. Mit mål er en samlet effektiv indsats, ikke en lappeløsning, som Lars Weiss ellers hævder i Information 11. oktober.
Mens vi venter på kommissionen, sidder vi ikke på hænderne. Allerede nu arbejder vi med en række tiltag, der skal give københavnerne renere luft – eksempelvis initiativer om forurening fra byggepladser og arbejdsmaskiner, om partikler og sundhed og om renere brændefyring. Dialogen med Københavns Kommune om ren luft over byen har været god og konstruktiv. Det er jeg sikker på vil fortsætte.
Katastrofen venter forude
Benny Normind, Farum
Den dobbelte stramning af dagpengereglerne – halvering af perioden fra fire til to år og fordobling af genoptjeningsperioden fra et halvt til ét år – betyder, at dagpengeretten er reduceret med tre fjerdedele.
Er det et problem for de ledige og for dem, der er truet af ledighed i fremtiden? Svaret er et rungende ja. Det er simpelthen en katastrofe for mange!
Forestil dig at politikerne i stedet for de arbejdsløse havde valgt folkepensionister som syndebukke. Den gennemsnitlige restlevetid for 65-årige er p.t. ca. 18 år. Nogle lever få år, andre lever mange år efter det fyldte 65. år, men i gennemsnit lever 65-årige til de bliver 83 år. I dag har pensionisterne ret til folkepension i hele deres restlevetid.
Men så strammer politikerne folkepensionsrettigheden. Retten skal reduceres med 75 procent! Dvs. at der efterfølgende kun kan gives folkepension i 4 år. Skulle nogen få problemer, når indtægten herefter bliver nul, så er politikerne klar med en større indsats i form af samtaler, efteruddannelse og medicin. Skønt scenarie, ikke sandt?
Regeringen er alt for passiv
Bent Bøgsted, MF og arbejdsmarkedsordfører (DF)
De såkaldte røde fagforeninger kæmper for livet i disse dage, og det har blandt andet givet udslag i sagen om Restaurant Vejlegården, hvor 3F gør sig goliatiske anstrengelser for at genere virksomheden mest muligt. Virksomhedens forbrydelse? Restauratøren har helt lovligt valgt at indgå overenskomst med en anden landsdækkende fagforening.
Det er på den baggrund, at DF og V vil ændre loven, så 3F ikke længere kan udøve chikane mod virksomheder, der altså ikke har overtrådt en eneste paragraf i loven. Dette forslag har nu fået kammeraterne i S og SF på banen med påstande om, at en sådan afskaffelse af 3F’s muligheder for groft at genere 3F-fri virksomheder ved for eksempel at sørge for, at virksomhederne ikke kan modtage post, vil medføre polske lønninger på 30 kroner i timen. Senest er det MF’erne Jens Joel (S) og Jeppe Kofoed (S), der her i Information (10. oktober) kommer med postulatet. Det er udtryk for en ren og skær skræmmekampagne, der udspringer af ren desperation: For det er ganske enkelt løgn!
For naturligvis vil vi i forhold til EU sikre, at det ikke kommer til at ske. Jeg skal ikke gøre det unødigt kompliceret, men blot konstatere, at vi i DF ikke bare accepterer alt, hvad der kommer fra EU. Og i modsætning til f.eks. S, SF, 3F og LO er vi heller ikke blege for at tage et opgør med EU, når det kommer til østarbejdere. Sandheden er, at de nævnte parter svigter ledige danskere ved ikke at adressere det faktum, at der i øjeblikket er langt over 60.000 registrerede østarbejdere i Danmark, mens der til gengæld er over 160.000 danskere, der står uden job. Forstå det, hvem der kan.
Intet socialt ansvar fra højre
Elvir Pelesevic, København
Dansk Industri har i længere tid beklaget sig over skattetrykket og lønniveauet som hovedårsagerne til svækkelsen af vores konkurrenceevne. Selv om den største del af den borgerlige fløj indtil nu ihærdigt har afvist lønnedsættelse som løsningen på DI’s bekymringer, lyder det umiddelbart ikke som om, de har opgivet idéen helt. Senest mente Lars Løkke, at man i mange år frem burde holde lønnen i ro og gjorde samtidig opmærksom på, at man i Tyskland diskuterer en mindsteløn på ni euro.
En fremtid med lønfastfrysning og lønnedskæringer tegner sort for de almindelige danske lønmodtagere, hvoraf mange i forvejen har ofret sig og optrådt ansvarligt ved at gå ned i løn. Derfor vil det kræve nedsættelse af skatter, moms og leveomkostninger, hvis den økonomiske ulighed og fattigdom ikke skal slå endnu flere rødder i det danske samfund. Spørgsmålet er, om de borgerlige politikere er indstillet på at gennemføre en så omfattende og socialt ansvarlig reform, eller om de fortsat vil lade de hårdtprøvede lønmodtagere trække det tungeste læs?
Hvad er Elbæk minister for?
Jesper B. Karlsen, formand for Danske Dramatikere
Kulturminister Uffe Elbæk udtaler sig ofte om ophavsret og de nye medier. Jeg har bemærket, at ordene ’information’ og ’viden’ af og til spiller en overraskende rolle i disse udtalelser.Eksempelvis har Uffe Elbæk udtalt, at borgerne forventer, at de kan få information af enhver art hurtigt, nemt og (næsten) gratis. Hvis litteratur, musik, film og billedkunst bare reduceres til ’information’ eller ’viden’, som Uffe Elbæk gør det, har man ved et simpelt retorisk kneb fjernet kunstens særlige værdi.
Er det berettiget at sidestille kultur med information og viden? Er der ikke forskel på at få adgang til ren information om politiske og sociale forhold af betydning for ens demokratiske rettigheder og så at få adgang til at se spillefilm og billedkunst, høre musik og læse romaner? Er en sondring ikke vigtig både for afgrænsningen af de demokratiske rettigheder i samfundet (det er næppe hensigtsmæssigt at forfladige frihedsrettighederne på denne måde) og for det almindelige marked for kulturprodukter, hvor det er svært at få råd til at producere nye film og udgive nye e-bøger, hvis de forventes at blive foræret gratis væk? Er det ikke klogt at holde tingene adskilt?
Skal vi ikke slå fast, at det ikke er nogen menneskeret at få adgang til gratis at se de nyeste film eller læse de seneste e-bøger på internettet? Uffe Elbæk er netop kulturminister, ikke informationsminister.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,15. oktober 2012,"Elvir Pelesevic, København"
5572,/debat/2014/02/boern-boer-sprogtestes-klare-bedre-pisa-test,"Børn bør sprogtestes, men ikke for at klare sig bedre i PISA-test","Laila Kjærbæk, Sissal M. Rasmussen og Marit C. Clausen"," 
	Lad børnene være i fred, lød det i kronikken den 20. februar af Maria Reumert Gjerding og Helle Heckmann. Helt præcist gik opfordringen på at holde op med at teste vuggestuebørn, fordi test risikerer at forstyrre den læring, som børnene helt naturligt giver sig i kast med. I stedet for at standardisere læringen, skal vi have respekt for, at børn udvikler sig på forskellige måder og i forskewllig hastighed, fastslog kronikørerne. Gjerding og Heckmann er ikke alene med de tanker. De har de seneste måneder gennemsyret debatten om små børn og læring.

	Som børnesprogforskere har vi svært ved at være uenige i den sidste del af påstanden. Børn er forskellige. Men netop derfor er vi uenige i, at test – f.eks. såkaldt sprogscreening – skal undgåes for ikke at forstyrre børnenes udvikling. Voksne må anerkende barnet ved at se det hele barn, men også være i stand til at zoome ind på udvalgte aspekter som f.eks. forskellige sproglige dimensioner. Her kan test og screeninger være til stor hjælp og være afgørende for, at den voksne kan give barnet den optimale støtte og stimulering.

	Glemmer de svageste

	Debatten om test i vuggestuer og børnehaver har i høj grad negligeret børn med særlige vanskeligheder, som bør identificeres så tidligt som muligt, så der kan iværksættes en tidlig forebyggende indsats, som har langt større effekt end senere undervisning. Sker det ikke, kan der være børn, som senere i livet skal kæmpe med vanskeligheder, som måske kunne have været afhjulpet allerede i førskolealderen.

	Mange års forskning har vist, at der er langt større og bedre effekt af tidlig end sen indsats.

	Det er veldokumenteret, at læseforberedende aktiviteter i førskolealderen kan forebygge senere læse-stavevanskeligheder, og at børn, der deltager i velstrukturerede lege med bogstaver og sproglyde i førskolealderen, har langt mindre risiko for at udvikle alvorlige læse-stavevanskeligheder end andre børn.

	Indsatsen kan bl.a. igangsættes ved en sprogscreening. Det kan nemlig være svært at identificere børns sproglige vanskeligheder ved bare at se på dem eller lytte til dem. Årsagen er, at sprog er komplekst, men også at børn kan være imponerende gode til at skjule deres vanskeligheder. Faktisk så gode, at de ofte først bliver tydelige, når børnene kommer i skole og skal til at lære at læse og skrive. Da er det desværre ofte for sent, fordi barnet allerede er kommet så langt bagud i sin udvikling, at det stort set er umuligt at indhente. Det giver mange børn store udfordringer resten af livet.

	Når der i debatten refereres til ’test’, er der typisk tale om det, der i fagsprog hedder en screening. At screene betyder at sigte eller sortere. De fleste kender screening fra sundhedsvæsnet, hvor alle nybagte forældre i dag tilbydes en hørescreening af deres barn, og kvinder over 50 år tilbydes screening for brystkræft.

	Test kan bruges til noget

	Ved en sprogscreening identificerer man børn, der er sprogligt forsinkede eller afvigende, og som dermed har risiko for at udvikle alvorlige sprogvanskeligheder og senere læsevanskeligheder. Test bruges også til at følge op på den pædagogiske praksis med henblik på at undersøge, om den indsats, man har iværksat, fungerer efter hensigten. I en sprogscreening ligger 85 procent af børnene inden for det, man betegner som normalområdet. 10 procent anbefales en fokuseret indsats, mens kun er fem procent anbefales en særlig indsats.

	Sproglige vanskeligheder er (lige som mange andre typer vanskeligheder) ikke forbeholdt særlige miljøer. Der findes børn med sproglige vanskeligheder i alle miljøer, og vi er nødt til at sprogscreene børnene, før vi ved, om de har særlige behov. Der er således absolut ikke tale om, at man standardiserer ganske almindelige småbørn ved at teste eller screene dem. Man identificerer de fem til 15 procent af børnene, der kan have særlige vanskeligheder, som det er nødvendigt at lave en forebyggende indsats for at afhjælpe. Selve screeningen er vigtig for at igangsætte hjælpen til barnet, fordi den viser, hvilke områder der med fordel kan styrkes.

	R for regnorm og rugbrød

	Sprogscreening i Danmark finder typisk sted tre gange – én gang i tre-års-alderen, inden skolestart og i børnehaveklassen, så når røster i debatten har udtrykt frygt for, at vi er i gang med at stjæle børnenes barndom og indhegne den i test, vurderinger og målinger af frygt for at sakke bagud i den internationale konkurrence, er det skudt forbi målet. Når det er en god idé at screene flere gange, er det bl.a. for at se, om barnet udvikler sig, eller om der er behov for justering af interventionen.

	Vi kan gøre børnene en kæmpetjeneste ved at bruge vores viden til at lette deres sprog- og læseudvikling og deres læring generelt. Vi ved, at børn lærer bedst i trygge omgivelser og ved aktiviteter, der er tilpasset den enkeltes udvikling og interesser – det kan fint være aktiviteter, som børnene selv har sat i gang. Det kræver et indgående kendskab til det enkelte barn, for at den voksne kan møde barnet, hvor det er, følge barnets interesse og stimulere og udfordre efter barnets behov.

	Et eksempel på vellykket læring i førskolealderen kunne være pædagoger, der bemærker, at en gruppe børn udviser særlig interesse for dyr og vælger at anerkende og følge børnenes interesse. Udstyret med forstørrelsesglas går børnene på opdagelse efter dyr på legepladsen. Pædagogerne tæller sammen med børnene, hvor mange dyr de har fundet, de taler om, hvad det er for dyr, hvor de lever, og hvad de lever af.

	Sammen læser de bøger, digter historier, synger sange og laver rim om dyr. De tegner dyr og skriver historier. De leger med sproglydene i dyrenes navne og finder sammen ud af, hvilke bogstaver der passer til de forskellige sproglyde. Bogstaverne former de i sandet, og bagefter hopper og klapper de bogstaver, lyde og stavelser. Børnene opdager, at det bogstav, som regnorm begynder med, er det samme, som det der står med stort på rugbrødspakken til frokost.

	Læring i hverdagen

	Læring i daginstitutionen bør foregå gennem de daglige rutiner, højtlæsning og historiefortælling, samtaler og legebaserede aktiviteter. Heller ikke vi er fortalere for skolelignende undervisning i danske daginstitutioner. I løbet af det seneste års tid har vi i forbindelse med vores forskning besøgt mere end 100 danske daginstitutioner, og vi kan slet ikke genkende det billede, som flere eksperter i de seneste måneder har tegnet af daginstitutioner, hvor leg skulle være afløst af undervisning.

	Vi skal give vores børn den bedst mulige barndom, og vi skal klæde dem på, så de er godt rustede til den verden og de udfordringer, der venter dem i skolen og senere i livet, for deres egen skyld. Ikke for at de skal klare sig godt i næste PISA-undersøgelse.

	Et velfungerende sprog er ikke kun vigtigt i forbindelse med skole og uddannelse. Forskning viser, at svage sprogkundskaber kan føre til kommunikationsvanskeligheder og dermed påvirke barnets mulighed for at indgå i sociale relationer med andre børn og voksne. Det handler om, at vi skal give alle børn de bedste forudsætninger, så de har mulighed for selv at vælge deres vej i livet.

Laila Kjærbæk er ph.d., postdoc, Sissal M. Rasmussen og Marit C. Clausen er ph.d.-stipendiater ved Center for Børnesprog, Institut for Sprog og Kommunikation, Syddansk Universitet




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",11.0,26. februar 2014,De 5 artikler I har brugt mest tid på
12304,/debat/2011/04/laeserbreve-1,Læserbreve,Informations Webredaktion," Hvor står R?
Anders Riis, Lyngby
Radikale Venstre har gennem efterhånden lang tid tigget og bedt om arbejdsmarkedsreformer og afskaffelse af efterløn. De sædvanlige legekammerater i S og SF har pure undsagt de radikale krav omkring den økonomiske politik.
Hidtil har regeringen heller ikke ønsket at lave helt så vidtrækkende reformer som Margrethe Vestager og co. har ønsket. Tiderne har dog fået VK til at ændre mening, og regeringen har fremlagt en ansvarlig og ambitiøs 2020-plan.
Margrethe Vestager har udtalt, at 2020-planen i hendes øjne er næsten 100 procent radikal politik. Alligevel synes jeg hun virker tøvende med at springe til og støtte planen.
Det skyldes naturligvis, at hun ønsker Lars Løkke fyret. Jeg undrer mig blot lidt og kan ikke rigtig finde ud af, hvor Radikale Venstre står. De vil have Helle Thorning som statsminister, men ønsker den borgerlige regerings økonomiske ansvarlighed. Så kære radikale, hvor står I egentlig henne?
Spørg før I skriver, Information
Merethe Nord Philip, kontorchef, Udlændingeservice
Information bringer 26. april en to sider lang gennemgang af en konkret sag om en 19-årig britisk mand, som ønsker dansk statsborgerskab.
Hvis Information havde henvendt sig til os, kunne vi have afklaret sagens rette sammenhæng: Artiklen belyser slet ikke, at hans ønske om statsborgerskab er et anliggende for Folketinget og den administration, som Indfødsretskontoret i Integrationsministeriet står for.
Udlændingeservice har i et brev vejledt nøje om, at den unge mand som EU-borger skal henvende sig hos statsforvaltningen for at få sit opholdsgrundlag på plads.
I brevet er der en henvisning til statsforvaltningens hjemmeside, hvor man kan finde kontaktoplysninger. Noget andet er naturligvis, hvis han opnår dansk indfødsret.
Men vores vejledning tager afsæt i hans aktuelle situation.
Muligheder frem for krav
Bjarke Tarp Barkholt, Vester Skerninge
Under dække af det lånte ord fællesskab taler venstres integrationsordfører, Karsten Lauritzen, i Information 23. april for regeringens pointsystem for familiesammenføring. Argumentet er, at han og regeringen med pointsystemet vælger fællesskabet.
Lauritzen mener, at vi bør stille krav til de udlændinge, der ønsker familiesammenføring, ligesom vi stiller krav til os selv. Blandt andet krav om at nydanskere skal kunne forsørge sig selv.
Det er især på dette punkt, at debatten har taget en forkert drejning: Jeg kender ikke den person, der nyankommet til Danmark ikke helst vil kunne forsørge sig selv. Vi bør altså vise mere tiltro til vores medmennesker.
Hvis vi blot vil give dem, der er nye i vores fællesskab, en bedre chance for at blive en del af det, så er både selve vores fællesskab og dets økonomi langt bedre stillet. Derfor synes jeg ikke, at vi bør stille krav, men derimod tilbyde mulighed for at forsørge sig selv som en del af fællesskabet.
På samme måde er det ikke krav men incitamenter og muligheder for at lære sproget, vi bør skabe; muligheder for at involvere sig i samfundet.
Jeg håber, at man vil huske at integrere og åbne fællesskabet, også efter man har delt points ud. Det handler både om den politik, vi fører, og om den måde, vi taler på.
Stop klagesang om høj skat
Poul Genefke-Thye, Nivå
I Information 23. april får vi igen den gamle sang om 'verdens højeste skattetryk'. Den har vi hørt på i et par årtier, og ikke kun fra liberalistiske storbytosser, også politikere, der normalt anses for mere seriøse, pipper med på sangen.
I den samme periode har OECD og andre ædruelige organisationer gentagne gange placeret den danske skat på eller under gennemsnittet for de lande, vi plejer at sammenligne os med.
Dem, der synger sangen, skylder at give en klar definition af begrebet 'skattetryk'. Hvordan beregnes det for Danmark og for de lande, som angiveligt skulle have et lavere skattetryk?
En del af det angiveligt så høje skattetryk skulle være den høje selskabsskat. Erhvervslivet har mig bekendt ikke plæderet for en nedsættelse af selskabsskatten. Og hvorfor skulle de også det?
I det omfang, de største virksomheder overhovedet betaler skat, lykkes det dem ofte at nedbringe den til et absolut minimum. Danmarks største virksomhed betalte sidste år under én promille af den samlede omsætning i skat, og det kan vel næppe kaldes 'verdens højeste skattetryk'.
For nogle år siden havde vi besøg af en bekendt fra New York. Hun blev nærmest chokeret, da hun hørte, hvad vi skulle af med i skat. Ved en nærmere gennemgang af hendes øvrige udgifter til privat sygeforsikring og alverdens brugerbetalinger viste det sig, at det var os i lille Danmark, der slap billigst!
Begrebet skattetryk er mildest talt upræcist, næsten lige så godt som at aflæse et solur med en lommelygte.
Den stressede folkeskole
Kim Raben, folketingskandidat (SF)
Regeringen har, siden den trådte til for 10 år siden indført nye regler for folkeskolen hele 29 gange. Det svarer til ændringer hver fjerde måned. Har lovmøllen så gavnet folkeskolen?
Nej, den er tværtimod blevet stresset. Ingen ansvarlige virksomhedsledere med respekt for sig selv vil gennemføre så mange ændringer på så kort tid det er simpel børnelærdom. De mange lovændringer har været medvirkende til, at flere børn end nogensinde i dag udskilles til specialundervisning.
De har medført, at flere lærere end nogensinde tidligere bliver sygemeldte med stress. Gennemsnitsalderen, for hvornår lærerne trækker sig tilbage fra arbejdsmarkedet er ligeledes den laveste nogensinde.
Folkeskolen er alt for vigtig til at være Christiansborg-politikernes kampplads. Folkeskolen skal udvikles og geares til fremtiden og her skal kommunerne være aktive medspillere.
Fjende af demokratiet
Michael Kongstad Nielsen, Virum
Demokratiet kommer ikke af sig selv, bare fordi tyrannen er væk, skriver Kai Sørlander, kronikken 23. april. Nej, men tyrannen går heller ikke væk af sig selv, det kræver sociale kampe, og det er dem, der skaber demokratiet, som det skete helt tilbage i antikkens Grækenland og senere i 1800-tallets Europa.
Kristendommen ansporede ikke til demokrati, som Sørlander mener, tværtimod konserverede kirken i over 1.000 år pavers, kongers og fyrsters magt og enevælde ja, kirken var demokratiets værste fjende.
Paulus' Brev til Galaterne inviterer nok alle - mænd, kvinder, trælle, frie indenfor i kristendommen, men det bliver de ikke ligestillet af, der er stadig forskel på herremand og bonde.
Det var de kristne, der førte an i korstogene, udkæmpede 30-årskrigen, modsatte sig videnskab og oplysning og forfulgte jøderne, hvorimod muslimerne lod dem være i fred.
Det er noget sludder at påstå, at kristendommen er særlig demokratisk, og på samme måde lige så forkert, at islam skulle være udemokratisk. ßIslam handler præcis som kristendommen om det enkelte menneskes tro og giver dertil nogle få leveregler i hverdagen, præcis ligesom jødedommen. Det forhindrer ikke, at samfundet styres demokratisk.
Når et menneske dør
Carl Jørgen Nielsen, Dronninglund
I anledning af Tine Brylds død:
Når et menneske dør
efterlader det en tomhed i verden
en skikkelse for altid ude af syne
en stemme som aldrig høres mere
Når et menneske dør
efterlader det et savn
hos dem som lever
og som husker så meget
og pludselig forstår så lidt
Når et menneske dør
efterlader det et levet liv
i det som dette menneske
var for andre mennesker
Muslimsk fornuftstanke
Paul Smith, Hällesåker, Sverige
Filosoffen Kai Sørlander beviser igen 22. april, at han ikke kan tænke logisk. Stillet op som en klassisk syllogisme, mener han følgende:
Islam er en lovreligion, og lovreligioner forhindrer demokrati; ergo kan der ikke være demokrati i islamiske lande. Men jødedommen er også en lovreligion, forhindrer det demokrati i Israel?
Sørlander skulle læse Aristoteles, som i et vist omfang blev reddet for eftertiden af muslimske lærde. Hvorfor? Fordi islams møde med den græske kultur tvang imamerne til at tænke.
De slog ikke Mellemøstens grækere ihjel, men diskuterede med dem. Modsat kristendommens præsteskab, som blandt andet lukkede Platons Akademi i år 529. Derved opdagede muslimerne, men ikke de kristne, Aristoteles' fornuft.
Da Koranen ikke gav svar på alt, kunne de via en lignende fornuft ræsonere sig frem til problemers løsning. At kulturmøder således kan være berigende jævnfør Mellemøstens nuværende Facebook-revolution synes at overstige Sørlanders fatteevne.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",3.0,28. april 2011,"Filosoffen Kai Sørlander beviser igen 22. april, at han ikke kan tænke logisk. Stillet op som en klassisk syllogisme, mener han følgende:"
11767,/debat/leder/2011/07/genopbygning-kamp-fanatisme,Genopbygning i kamp mod fanatisme,Peter Nielsen," Når man i Bamiyan-dalen i det nordlige Afghanistan ønsker at genopbygge de mere end 1.000 år gamle Buddha-statuer, er det et af de fornemmeste eksempler på, hvad kultur er. Statuerne havde overlevet et utal af krige og invasioner, indtil Taleban-regimet for 10 år siden med moderne krigsmateriel sprængte statuerne i stumper og stykker og dermed ødelagde en vigtig del af verdens kulturarv. Et fanatisk styre fjernede i en spektakulær aktion sporene fra en anden religion end deres egen. Uroen hersker stadig i landet, men mange drømmer om at få lov at genopbygge de historiske statuer, der står som symbol på en fortid, der er langt rigere end nutiden. Statuerne fortæller nemlig den unikke historie om østlig og vestlig kultur, der kommer i berøring med hinanden, om fordums tids multikulturalisme, lang tid før ordet begyndte at få betydning.
Men giver det meningat drømme om sådan en genopbygning? Står det overhovedet mål med de gigantiske summer, det kræver?
Buddha-statuerne er langtfra det eneste eksempel på, at vigtige kulturelle monumenter og symboler først bliver destrueret i en terroragtig handling og siden genstand for diskussion om, hvorvidt de skal bygges op igen.
I 1931 rev Stalin Frelserkatedralen i Moskva ned, dette monument som zar Aleksander III havde ladet opføre i 1812 som et monument for den russisk-ortodokse kirke og som minde om de glorværdige bedrifter i forbindelse med Ruslands sejr over Napoleon. Til fordel for denne »giftsvamp«, som Stalin døbte den, ville han opføre et verdsligt sovjetpalads. For i kommunismens verden var der hverken plads til zar eller kirke. I 1990'erne blev kirken genopbygget takket især være Moskvas ihærdige borgmester, Jurij Lusjkov, og den står i dag som nyt symbol på sejren over den kommunistiske fortid og en slags genforening med fortidige russiske kulturelle værdier.
I det daværendeØstberlin rev det nye kommunistiske DDR-styre på tilsvarende vis i 1950 det gamle prøjsiske kongeslot ned for at give plads til det nye styres parlament Palast der Republik, som siden også er blevet revet ned. Bygningen var en asbestskandale, og meget få ønskede at bevare dette mindesmærke fra den kommunistiske fortid. Til gengæld har en af de mest vedvarende debatter i Tyskland siden genforeningen gået på, hvorvidt man skulle genopbygge kongeslottet. Ikke mindst om den kulturelle værdi af sådan en genopbygning.
Og i den gamle kulturby Dresden lagde de allieredes angreb på et tidspunkt, hvor Tyskland allerede var i knæ, dræbte natten til den 14. februar 1945 tusindvis af civile. Ruinen af den smukke Frauenkirche blev i de efterfølgende fire årtier forvandlet til østtysk monument mod krig og fascisme. Efter genforeningen blev kirken bygget op igen med mange af de sten, der stadig lå i den tilgroede ruinhob.
I årtier varden smukke kuppel fra Frauenkirche ikke en del af Dresdens vartegn, men et symbol for destruktion og sejr over nazismen. Nu er den imidlertid blevet et stærkt vartegn for genopbygning og en kultur, der har lagt den totalitære fortid bag sig, samtidig med at kirken symbolsk rækker bagud mod det rige europæiske kulturelle centrum, som Dresden engang var midtpunkt i.
Ud fra en økonomisk betragtning kan genopbygning sjældent betale sig. Og der er da også eksempler, hvor man vil betegne genopbygningen som ren nostalgi. Men der er også noget andet på spil, når det gælder Buddha-statuer og vigtige kirkebygninger. Man skal genopbygge som en gestus mod den meningsløse fanatisme, destruktion og ensretning af livet. De destruerede monumenter fortæller nemlig en historie om, hvordan verden også kan forstås og være. Hvilket i al sin enkelhed også er det, som kunst og kultur handler om.
Hvis man genopbygger, sletter man også et overgreb. Man skal bygge det op om natten, der bliver ødelagt om dagen, sådan som museumsleder Merete Ipsen udtrykker det i forbindelse med Buddha-statuerne på dagens kultursider. Kulturer efterlader sig gennem generationer vidnesbyrd, og hvis de destrueres, for at vi skal glemme, så bør vi bygge op igen eller på anden måde sørge for at skabe en forbindelse bagud.
Alle store kulturer gør brug af symboler. Det er også derfor terrorister elsker symboler. Og især elsker at destruere dem. At angribe kulturens symboler forlener i sig selv terrorhandlinger med en særlig kraft. Buddha-statuer, tvillingetårnene på World Trade Center og Frauenkirche. Også Anders Breivik angreb med sin terrorbombe og nedskydning stærke symboler for det norske socialdemokrati og den kommende generation.
Det, der definerer os som tænkende væsener, er, at vi lever med den kultur, vi kommer af som en mangfoldig fortælling. Terrorister og fanatikere derimod vil gribe ind og gøre den fortælling entydig og løgnagtig. Det må de aldrig få held med.
",2.0,1. august 2011,"Og i den gamle kulturby Dresden lagde de allieredes angreb på et tidspunkt, hvor Tyskland allerede var i knæ, dræbte natten til den 14. februar 1945 tusindvis af civile. Ruinen af den smukke Frauenkirche blev i de efterfølgende fire årtier forvandlet til østtysk monument mod krig og fascisme. Efter genforeningen blev kirken bygget op igen med mange af de sten, der stadig lå i den tilgroede ruinhob."
1574,/debat/2015/10/frelst,Jeg er frelst,Andrea Hejlskov," Jeg går mest i hørtøj. I hørtøj ånder min hud bedre. Jeg går med tørklæde om håret. Det er sådan, jeg holder styr på mit hoved. Jeg spiser sjældent nutella. Noget med palmeolie. Jeg bor naturskønt, og jeg tænder tit et bål ... Jeg hvisker »evil empire« til samfundsmodellen med min snerrende mund, men for det meste smiler jeg, for jeg er nemlig frelst. Jeg er megafrelst. Jeg er reddet.
Jeg kan ikke rigtigt finde et andet ord end ’nåde’ for de oplevelser, jeg har som frelst. Undskyld. Når jeg f.eks. er frygteligt ulykkelig (det kan man godt være som frelst), går jeg en lang tur ude i naturen, og det er så derude, at jeg finder nåden, og nåden er sådan her: Alle træerne har en form for bevidsthed, og de ser mig ... de har bare ikke en holdning til mig. Floden og skyerne, der hænger som spøgelsesskibe over mig, en sommerfugl, der sætter sig på blomstrende lyng. Jeg synes, jeg kan høre dens susende vinger og vinden i piletræerne, helt ærligt! En bevidsthed, som omgiver mig. Noget, jeg er en del af og bum, så kommer nåden. Så føler jeg mig frelst. Jeg gentager: reddet.
Som frelst menneske føler jeg loyalitet over for det, der har frelst mig. Det er derfor, jeg ikke har det mindste imod at tage min røde træsko og kaste den ind i maskinen. Fuck you! siger jeg til de 90 virksomheder, der står for to tredjedele af de menneskeskabte klimaforandringer; Fuck you! siger jeg til kapitalismen, for kapitalismen er en dundrende rumlen i det fjerne, den er i gang med at fælde alle træerne og lave dem om til IKEA-møbler. Jeg bliver vred. Selv om jeg er så frelst, så frelst. Jeg vil forsvare de træer, den flod, de skyer. Jeg elsker dem.
Problemet med at blive frelst er jo, at man begynder at tro på noget, og vi har sandt at sige, et anstrengt forhold til det at tro på noget i vores kultur. Der er værdirelativismen, selvfølgelig, postmodernismen, positivismen og bl.a. bl.a., men der er også en historisk tradition for, at tro (såvel som videnskab) skal missionernes. Og så bliver det dogmatisk (ikke ligesom med træerne).
Den vestlige civilisations påtrængende behov for at udbrede sin egen sandhed, for at invadere og overskride grænser ... det er et problem. Dét er problemet – det er jo ikke frelsen i sig, vel? Det er vel ikke nåden, meningsfylden og følelsen af at hænge sammen og være i kontakt, det er vel ikke dét, der er problemet? Det er, hvordan det bliver kommunikeret. Påtvunget. Som frelst person er det et dilemma for mig … for det er svært at tale om naturen uden at tale om nåden, og det er svært at tale om forurening uden at blive vred.
Vi inviterer sjældent veganere inden for døren. Så skal man sidde der og blive påtalt, at man er en idiot, personligt ansvarlig for dyretortur – ligspiser – og hvem gider det som vært i eget hus, som herre under eget tag? Jeg gider ikke deres foragt, den måde de piller i maden, deres altoverskyggende kritik.
Engang havde vi en veganer på besøg. Han gik selvfølgelig også kun i hør. Hans hvide skandinaviske hår i dreadlocks. Han praktiserede noget, der hedder radical honesty, hvorfor det var ham magtpåliggende at fortælle os, at han havde forventet sig mere af os. Han var skuffet over os – og han kunne heller ikke lide maden, og så sad vi dér. Jeg smilede. Høfligt. Følte ingen som helst form for nåde. Tænkte: Man kan godt være frelst uden at spille hellig. Det er bare virkelig svært. Det er virkelig svært ikke at tale om frelsen, ikke at tale om vreden. Jeg forstår.
Der er mange egern for tiden. De forbereder sig på vinteren. Hårde tider, heroppe hos os, i bjælkehytten, jeg skal snart finde min islandske sweater frem. Minus 30. Frossent vand. Den måde, sneen vil lægge låg på alting, den måde, molekylerne vil bevæge sig i isen. Udenfor, ved bålpladsen løber der et lille egern rundt. Dens fluffy orange hale som en fakkel i et begyndende mørke. Den samler forråd. Den forbereder sig. Nu standser den. Nu kigger den op. Nu er det som om, den kigger direkte på mig. Jeg kigger direkte tilbage på den. Vi ser hinanden.
Andrea Hejlskov er forfatter og foredragsholder. 
Klummen er udtryk for skribentens egen holdning
",45.0,10. oktober 2015,Andrea Hejlskov er forfatter og foredragsholder. 
2131,/debat/2015/07/laeserbreve-5,Læserbreve,Redaktionen," Opmuntrende
Erik Boel, tidligere landsformand for Europabevægelsen
Der er grund til at ønske Kristian Jensen (V) tillykke med udenrigsministerposten. Jensen er både vidende og engageret, når det gælder internationale forhold. Derudover er han udenrigsminister nummer fire på halvandet år. Så uanset politiske uenigheder er det af hensyn til kontinuiteten i dansk udenrigspolitik ønskeligt, at Jensen holder længere på posten end de foregående.
Jeg bruger sjældent min sommerferie på at læse mødereferater. Men forleden faldt jeg alligevel for fristelsen og så, hvad Kristian Jensen egentlig sagde, da jeg i 2010 havde budt ham velkommen som ærestaler på landsmødet i Europabevægelsen i Herning. Det var opmuntrende læsning. Jensen understregede, at det er en myte, at Danmark kan stå stærkt alene, at EU skal tale med én klar stemme og fremhævede i øvrigt, at Venstres EU-linje er klart positiv.
Se, det er et positivt udgangspunkt i en situation, hvor det gælder om at sikre, at Dansk Folkepartis ønske om grænsekontrol bliver gennemført i overensstemmelse med Danmarks forpligtigelser som EU- og Schengen-medlem. Hvor vi i løbet af nogle måneder skal til folkeafstemning om, hvorvidt Danmark skal sige ja til at deltage i EU’s politisamarbejde. Og i en situation, hvor EU yderligere udvikler sig til et samarbejde i flere hastigheder.
Hele samfundet slår revner
Anders Lange, Frederiksberg
Efter valgkampen har debattører italesat en splittelse mellem København og Udkantsdanmark. Der eksisterer dog flere brydningerne i samfundet end den ene.
Jeg kørte forleden med bus 5A i København. Da vi kørte forbi moskeen på Rovsingsgade, hørte jeg en mor fortælle sin voksne datter, at hun ikke kunne forstå, hvorfor ‘de’ skulle havde en moske. Jeg kunne ikke lade være med at vende mig om og fortælle, at det var fordi, at i Danmark bor der muslimer, som har brug for et sted til deres tro. Eksemplet illustrerer kløften mellem os, som forstår globaliseringen, og dem, der ikke kan eller vil forstå den. Splittelsen blomstrer altså også internt i København.
Der er imidlertid en lige så stor splittelse mellem ‘os’ og det mindretal af personer med muslimsk baggrund, som vi ellers siger, at vi forstår. Vi fortæller vidt og bredt om glæden ved det multikulturelle samfund, men ofte er vores omgangskreds begrænset til personer med samme sociale og kulturelle baggrund. Der eksisterer ligeledes en splittelse iblandt den intellektuelle klasse, hvor nogle faktisk forsøger, at lære folk fra andre samfundslag at kende, mens andre blot analyserer udviklingen. Den sidstnævnte grupper er jeg selv en del af.
Gennem læserbreve og debatindlæg får man indtrykket, at det er samfundets intellektuelle klasse, der bestemmer, i hvilket tempo befolkningsgrupper skal lærer hinanden at kende. For det er sjældent, at vi rent faktisk har interesse i hinandens livsform. For hvem siger, at alle intellektuelle har lyst til, at gå på ARoS eller Louisiana? Og hvem siger, at alle indvandrere har lyst til at gå i Cinemaxx på Fisketorvet?
Det er problematisk, når uvidenhed eller forskellige interesser fører til intolerance. Og det er netop, det, vi ser ske i Danmark. Vi ønsker, at folk med andre interesser bliver ligesom os selv. Men det er ikke forskellighederne, som er problemet. Det er derimod intolerancen over for forskelligheden, som får vores samfund til at slå revner.
Loren ’samtale’ med Blackwater
Eske Holm, forfatter, danser, Rudkøbing
Blackwater-soldater er lønnet af den amerikanske regering for at bistå hæren med opgaver, den ikke selv kan klare. Disse opgaver kan være snigmord i eksempelvis Irak.
Blackwater er et privat firma. Det står ikke til regnskab for noget eller nogen som helst, og det er ikke underordnet konventioner af nogen art. Det kan hyres til at udføre krigsforbrydelser. Medlemmerne er at sammenligne med hired hands i det vilde vesten eller samuraikrigere, som fyrster og høvdinge i østen kunne hyre til mord.
Søren Gades uldne kommentar til, om Danmark har arbejdet sammen med Blackwater, var, at der »var ført samtaler«. Som det er med det meste snavs, der kommer frem om vores krigsdeltagelse, er det altid meget værre end ved første øjekast. Man kan være nogenlunde sikker på, at det skidt, man ser, er toppen af isbjerget. Hvis der har været ’samtaler’, har der også været samarbejde, og har der været samarbejde, er det en skamplet på Danmark. Det bør og skal undersøges til bunds.
",0.0,17. juli 2015,"Jeg kørte forleden med bus 5A i København. Da vi kørte forbi moskeen på Rovsingsgade, hørte jeg en mor fortælle sin voksne datter, at hun ikke kunne forstå, hvorfor ‘de’ skulle havde en moske. Jeg kunne ikke lade være med at vende mig om og fortælle, at det var fordi, at i Danmark bor der muslimer, som har brug for et sted til deres tro. Eksemplet illustrerer kløften mellem os, som forstår globaliseringen, og dem, der ikke kan eller vil forstå den. Splittelsen blomstrer altså også internt i København."
1383,/debat/2015/11/porno-narko,’Porno er som narko’,Christian Bennike," »Porno er langt farligere, end vi går og tror.« Sådan siger Heidi Als Ringheim, der er formand for foreningen Porno & Samfund, der arbejder for at fjerne porno og »pornoficerede« billeder fra det offentlige rum.
Den lette adgang via wifi og smartphones gør, at langt flere – særligt unge – i fremtiden vil udvikle et sygeligt forhold til deres seksualitet, advarer foreningen.
– I vil have pornoen ud af det offentlige rum. Hvad er problemet i, at man ser et par bryster eller en pik i ny og næ?
»Menneskers seksualitet kan blive påvirket af det, og det er anmassende. Lige pludselig kommer det op i ansigtet på én, uden at man har valgt det. Vi har et ansvar over for børn og unge, for de kan ikke selv sige fra, og de har ikke det filter, som voksne har. Vi lever i en tid med mere eksponering af porno end nogensinde før. Porno påvirker måske ikke min evne til at performe seksuelt med min mand, men hos børn og unge er det en anden sag; der går det mere rent ind,« siger Heidi Als Ringheim.
– Så der er en ubevidst påvirkning?
»Absolut. Børn og unge er ikke klar til at se den slags. Når et lille barn, der har set porno, rammer præpuberteten, så ligger der allerede noget derinde, som kan skævvride deres opfattelse af seksualitet og krop. Skal kvinder gå rundt med to struttende bamser af et par babser? Skal de også have den ind bagi? Er det sådan, vi gerne vil have, at børn opfatter sex,« spørger hun.
Foreningen Porno & Samfund er ikke alene om at advare mod pornoens konsekvenser. En række lande har i dag hele eller halve pornoforbud. I Storbritannien har premierminister David Cameron indført, at pornofiltre som udgangspunkt er slået til på alle computere, så forbrugeren selv skal tilvælge adgangen til porno.
»I de mørkeste hjørner af internettet, foregår der ting, som er en direkte fare for vores børn,« sagde David Cameron i en følelsesladet tale i 2013.
Porno er allerede ulovligt i en række lande, blandt andet Kina, det meste af Mellemøsten, Nordafrika og Sydøstasien, og i august i år blokerede de indiske myndigheder 857 pornohjemmesider. De måtte dog løsne pornoreguleringen igen efter folkelige protester. Pornomodstanden trives også i store dele af det konservative miljø i USA, og i Island planlagde regeringen i 2013 et pornoforbud, som dog blev udskudt, da regeringsmagten skiftede.
Samfundet skal sende et signal
– Kan man ikke bare snakke med de unge om det og forklare dem, at porno og virkeligheden er to forskellige ting?
»Det her er billeder, der kommer ind, uden at de unge er klar over det, og de er ikke er klar til det. Børn og unges frontallapper er ikke udviklet til at konsekvensberegne, så du kan godt snakke fornuftigt med dem om det her, men når de sidder sammen med vennerne, så ryger enhver logik og konsekvensberegning,« siger Heidi Als Ringheim.
»Der er terapeuter, der mener, at førstegangseksponeringen til porno er ligesom crack kokain: Een gang, og så hænger du på det.«
– Så porno er som narko …?
»Ja. Det udløser dopamin, som du bliver afhængig af, ligesom med alkohol eller stoffer. Det kan blive en procesafhængighed, ligesom ludomani er det, og det kan fungere som selvmedicinering for mange, der lider af ADHD. Det, der er rigtig farligt med pornoen, er, at du også har dit kønsliv med i det. Det er en farlig cocktail.«
– Hvad bør vi gøre ved det?
»Der skulle forskes meget mere i konsekvenserne af pornografi, og i forhold til børn og unge skal der et lovforslag til, som blokerer pornosider på skolerne og de computerspil, der blander vold og porno.«
– Men eleverne kan jo bare se det på deres 4G-telefoner?
»Men så er de ude af skolens regi. Det er vigtigt, at samfundet sender et signal om, at porno ikke bare er en harmløs ting. Lige nu kan man sige, at skolerne udbyder porno, fordi børnene kan hente det ned fra deres wifi.
– Skulle sådan en blokering af internettet fungere på alle offentlige institutioner?
»Alle de steder, hvor der kommer børn under 18 år.«
Problematiske testikler
Porno & Samfund har beklaget sig over plakaten til filmen Klovn Forever, hvor Casper Christensen og Frank Hvam ligger i en 69-stilling med blottede testikler. Foreningen har i en pressemeddelelse kaldt plakaten »et nyt lavpunkt for, hvad det danske samfund skal stå model til« og opfordret til »moralsk selvransagelse«.
»Det er en sexstilling,« siger Heidi Als Ringheim. »Man kan se deres testikler, og de kigger ind i hinandens rumpetter. Den plakat er over alt. Jeg var i biografen med mine sønner på syv og 14 år, hvor den var over det hele. Problemet er, at det er i det offentlige rum, hvor man ikke selv har valgt det. Det er rigtig uheldigt.«
Hun kritiserer også en reklame for Cirkus Arenas 60 års fødselsdagsforestilling, der har hængt over hele København i løbet af sommeren. Her står en tegnet version af entertaineren Signe Lindkvist bøjet over et miniature-cirkustelt iført et kort skørt. Bag hende står komikeren Uffe Holm i et jakkesæt, og under de to sprøjter en lille cirkuselefant vand på Lindkvists bagdel med sin snabel.
»De signaler, den plakat sender, er et problem. Man seksualiserer noget, som ikke er seksuelt. Vi kan godt lide erotik og sex, men det er for meget,« siger Heidi Als Ringheim.
– Burde den plakat fjernes fra det offentlige rum?
»Ja, men den er formodentlig ikke grov nok til, at den bliver fjernet, hvis man klager til forbrugerombudsmanden. Vi har prøvet med andre reklamer.«
Porno og vold
I bogen A Billion Wicked Thoughts fra 2012 beregner de to amerikanske neurologer Ogi Ogas og Sai Gaddam, at 11 procent af søgninger på de store søgemaskiner er af eksplicit seksuel karakter.
Ifølge Heidi Als Ringheim ligger der lige nu »en tikkende bombe« under det danske samfund af unge mennesker, der vil blive afhængige af sex og porno. Hun ser tendensen i sit daglige arbejde som sex- og parterapeut.
»Jeg har en 14-årige i min praksis, som går hjem hver dag og sætter sig og ser porno og onanerer. Så får han et fix. Men han får det rigtig dårligt bagefter og bliver ked af sig selv. Han har haft skænderier med sin mor, hvor han er gået fuldstændig amok. Det kan pornoen gøre, når du er afhængig af den,« siger hun.
»Det kan eskalere til noget, hvor man skal gøre ting seksuelt, som kan føre til kriminel adfærd. Det kan føre til overgreb og børneporno. Jeg kender til en sag, hvor en 15-årig var blevet afhængig af børneporno og onanerede til det.«
– Så du mener, at porno kan lede til vold?
»Det kan det sagtens.«
– Ligger der et særligt destruktivt potentiale i seksualdriften, som ikke findes på samme måde andre steder?
»Ja.«
– Hvor ved du det fra?
»Jeg har klienter, der fortæller om det,« siger Heidi Als Ringheim og refererer desuden til den britiske pornomodstander Paula Hall, der er en flittig debattør i de britiske medier og i 2012 udkom med bogen Understanding and Treating Sex Addiction.
– Kan du pege på en undersøgelse, der beviser, at det netop er porno, der forsager en bestemt adfærd?
»Jeg har siddet og snakket med mennesker, som har arbejdet med det her i 15 år, og de kan remse den ene case op efter den anden, hvor man kan se, at det er pornoen, der har skabt problemerne. Men det kan jeg ikke bruge i en debat, for det kalder man anekdotisk, og det har ikke nogen vægt i dag. Det er ærgerligt.«
Ikke forbud
– Hvis porno er så farligt, burde man så ikke forbyde det helt?
»Man forbyder jo heller ikke alkohol og tobak.«
– Men stoffer er forbudt …
»Vi vil ikke forbyde porno, men hvis bare man kunne holde børn og unge væk fra porno så længe som muligt. Der er intet andet tidspunkt i ens liv, hvor man er så sårbar, og hvor så mange hormoner pumper rundt i kroppen, som når man er teenager.«
– Men hvorfor skal I egentlig bestemme, hvad andre mennesker skal se af film? Er det ikke censur?
»Nej, for det gør vi heller ikke. Det er ikke en begrænsning af ytringsfriheden. Det er ligesom trafikloven: Man må ikke sms’e, mens man kører bil. Det er også at tage friheden fra folk. Hvis porno stadig er tilgængeligt, er det ikke censur. Vi har også en aldersgrænse på alkohol, men det betyder jo ikke, at vi har censur. Censur er, hvis der er sorte streger over det hele.«
– Men billeder og videoer af sex inkluderer eksempelvis også Lars von Trier-film. Er det ikke uheldigt, hvis kunst skal gemmes væk?
»Hvorfor? Er det ikke mere uheldigt, at en masse børn får billeder oppe i deres hoveder, som de ikke kan komme af med? Hvis kunstnere gerne vil lave noget, der skal ud til den brede befolkning, så må de tage hensyn til, at der er sårbare sjæle.«
– De, der mener, at andre typer af billeder og film er farlige, kan jo sige det samme, som du gør nu og kræve et forbud – islamister for eksempel …
»Sikkert. Men jeg har haft et barn i 4. klasse, der i skolen fik at vide af nogle venner, at han skulle se noget på babser.dk. Jeg har set, hvad det kan gøre ved småfolk.«
– Ser du selv porno?
»Nej. Jeg vil kun have sex med min mand, og porno forstyrrer enheden mellem ham og mig.«




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",56.0,6. november 2015,Problematiske testikler
2901,/debat/2015/03/laeserbreve-6,Læserbreve,Informations Debatredaktion," Vi kan ikke huse flere flygtninge
Ninna Hedeager Olsen og Jens Kjær Christensen, medlemmer af Beskæftigelses- og Integrationsudvalget i København for Enhedslisten
København har altid været en by, hvor flygtninge har fundet ly, og sådan skal det også være i fremtiden. Alligevel siger vi nej til de radikales forslag om at flytte flygtninge fra provinsen til København.
Det store problem i København lige nu er boligmanglen. De få ledige lejligheder i byen koster en formue, mens huse andre steder i landet står tomme og er klar til, at flygtninge kan flytte ind. I denne situation er det tosset, at København skal ud og skaffe boliger til ekstrem overpris.
De radikales forslag om at flytte omkring 100-200 flygtninge fra provinsen til København er et slag i luften, der ikke hjælper nogen.
I stedet foreslår Enhedslisten, at vi bruger vores ressourcer på at hjælpe de flygtninge, der har særlige behov på grund af tortur eller andre skader, og som bedst behandles på eksempelvis Rigshospitalet eller torturcentret DIGNITY i København. Her har vi mulighed for at gøre en konkret forskel til gavn for de mennesker, der flygter til Danmark.
Eleverne skal oppe sig
Simon Hampe, lokalformand, Dansk Folkepartis Ungdom, Østsjælland
Vi skulle have den generation, hvor de fleste får sig en ungdomsuddannelse. ’Den bedst uddannede generation nogen sinde’ lød det fra regeringen. Man ønskede et prestigeprojekt, men er endt med noget, der ligner endnu et mislykket EU-projekt.
Man forventer, at kun 83,9 procent af de nuværende 9.klasses elever får gennemført en ungdomsuddannelse efter folkeskolen. Årsagen er ikke kun at finde i regeringens uduelighed, men også i lærernes faglighed og forældrenes ansvarlighed. Vi skal selvfølgelig se tingene i et bredere perspektiv, men vi skal især se på elevernes vilje og lyst til at gøre en ekstra indsats.
Vi skal havde respekten tilbage i folkeskolen, niveauopdeling i undervisningen, og vi skal turde stille krav til elevernes karakterer. Vi skal sætte fokus på, at eleverne selv skal yde. De skal ikke bare regne med, at de får en uddannelse smidt i hovedet.
Hvor nogle mener, vi skal holde hånden over eleverne, mener jeg, at vi skal sætte grænser. Vi skal sige: Hvis du ikke yder en indsats, når du ikke dine mål. Derfor skal vi indføre karakterkrav på 06 for gymnasieeleverne. Ligesom vi hævede kravet til erhvervsuddannelserne.
Generationens niveau skal hæves ved hjælp af den enkeltes egen motivation, det skal ikke pålægges af samfundet. Krævementaliteten skal væk, og folk må selv yde den indsats, de mener, deres liv er værd. Det er ikke retfærdig, at andre skal yde for dem.
Afskaf byturs-SU’en
Emilie Serina Pil Rasmussen, Venstres Ungdom Middelfart
Lars Løkkes (V) forslag om at fjerne SU’en fra de hjemmeboende har mødt megen modstand og stor kritik.
I dag er systemet sådan, at hjemmeboende studerende får SU til trods for, at de ingen udgifter har. SU’en bliver kaldt cafe-penge eller øl-penge. Hjemmeboende studerende er forkælede og bliver i den grad belønnet af staten for at tage en uddannelse uden udgifter.
At tage SU’en fra hjemmeboende studerende på ungdomsuddannelserne vil være det samme, som at tage en enkelt bytur fra dem. Det er altså ikke jordens undergang for de kære studerende.
Afskaf derfor SU’en for de hjemmeboende studerende, de behøver ikke mere forkælelse. Pengene er bedre brugt andre steder.
Jurisdiktion skal afklares
Johan Munk Wolfhagen, London
Den 17. marts skriver professor Jens Elo Rytter i artiklen »Er det særlig problematisk at overvåge lige netop danskere«, at en del nok kunne tale for at overvågede personer, der opholder sig i udlandet, vil være under dansk jurisdiktion under den Europæiske Menneskerettighedskonvention. Men det er der faktisk en del, der taler imod.
Retspraksissen i Strasbourg omkring jurisdiktion har ændret sig de sidste 50 år og er stadig problematisk på både et principielt og praktisk plan.
Der hersker stadig usikkerhed, når det ikke er territoriel jurisdiktion, der bliver udøvet, som Jens Elo Rytter påpeger.
Her er der to muligheder: Udøves der fysisk kontrol og myndighed over en person, er den påvirkedes rettigheder statens ansvar. Men sagerne ved domstolen viser, at kun sager om bortførelse og tilfangetagelse er dækket.
Der er jurisdiktion over en person, hvis staten udøver en ‘offentlig myndighed’ – som ellers ville være udøvet af den territorielle stat – der påvirker personens rettigheder. Her er eksemplet koalitionen, der udøvede en offentlig myndighed i Irak, da de blev bedt om at stå for sikkerheden i Basra.
Under begge muligheder er det usikkert, hvorvidt dansk efterretningsmyndighed skulle være dækket. Men lad os håbe det bliver afklaret.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,24. marts 2015,Jurisdiktion skal afklares
10672,/debat/leder/2012/01/tahrir-pladsen-aar-1,Et år på Tahrir-pladsen,Lasse Ellegaard," I går blev den symbolske plet for det unge Arabiens revolution endnu en gang fyldt til sidste kvadratcentimeter. Og tilskuere på Kairos Tahrir-plads spurgte sig selv, om denne sammenstimlen markerede en mindedag, en festdag eller en sørgedag. Svaret er, at dagen var det hele — egypterne mindedes deres heltemod, de sørgede over de 1.100 demonstranter, der er blevet dræbt i sammenstød med sikkerhedsstyrker og militæret det forløbne år, de 1.800, der mistede synet helt eller delvis, efter at sikkerhedsfolk sigtede efter øjnene med rifler, haglgeværer og gaspistoler. Men de festede også for en revolution, der ikke udløste en omvæltning i traditionel forstand — systemet er intakt, institutionerne de samme, til mange aktivisters fortrydelse — men som mere var en mental en af slagsen.
Egypternes kollektive bevidsthed blev ’løsladt’, og i dag tør enhver egypter sige, hvad han eller hun mener. Frygtens mur er faldet, og intet tyder på, at nogen kan rejse den igen. Ikke i Egypten, heller ikke i Tunesien, Libyen, Yemen, Bahrain, Syrien, fortsæt selv ...
Visse paroler på Kairos Tahrirplads gik igen fra den ’vrede dag’ — den 25. januar 2011: Kønspolitik, respekt for menneskerettigheder, bekæmpelse af korruption etc ... Andre slagord var kun nye som form, ikke som indhold — i stedet for »Ned med Mubarak!« lød det nu »Ned med SCAF«, der er forkortelsen for det regerende militærråd bestående af 19 officerer, der for et år siden valgte at støtte det folkelige oprør i erkendelse af, at den siddende autokrats regime var udlevet. At de også var utilfredse med, at præsidenten, deres gamle officerskollega, misbrugte sit embede til at føre sin yuppiesøn frem som arvtager, hører med til revolutionssagaen. Uden Mubaraks dynasti-ambitioner havde den fået et andet udfald. Nu blev den fyrtårn for en proces, der for første gang i årtier — ja, århundreder — genkaldte araberens følelse af karama, værdighed.
Det er det positive — at egypternes nye selvfølelse har smittet af i hele den arabiske verden. Og med det netop afviklede parlamentsvalg, der set fra en snæver dansk slotsholmsbetragtning måske ikke var kolonihavedemokratisk, har de ikke desto mindre fået en kollektiv politisk stemme.
At den citerer Koranen for to tredjedele af de deputeredes vedkommende er i grunden en naturlig bivirkning — og en biting. Islamisterne skal nu bevise, at de regerer som demokrater, og selv om det ryster menneskerettighedsfolk, at de er imod ligestilling af kønnene og (som det store flertal) går ind for dødsstraf, vil det ordne sig henad vejen.
Det triste aspekt er, at egypterne i dag er værre stillet, end før de tog skæbnen i egne hænder. Deres valutareserver forvitrer, deres budgetunderskud stiger såvel som arbejdsløshedstallet og retteligt er de, hvis man skal tro den egyptiske succesforfatter og giftige politiske kommentator, Alaa Aswany, værre stillet end før den 25. januar sidste år.
Efter at generalerne havde misbrugt Tahrir-pladsens ungdomsoprørere som nyttige idioter med løfte om overgang til folkestyre efter seks måneder, cementerede de det system, der fra Gamal Abdel Nassers kup i 1952 havde sikret dem massiv indflydelse på økonomi, retsvæsen og medier, om end diskret camoufleret af lydige, korrupte civile politikere.
Egyptens militært udpegede præsidenter tillod, at deres land blev tegnet af tjenerne og turistguider, medens en snæver elite af forretningsfolk delte det økonomiske rov med de ligeledes vindskibelige soldater. Milliardformuer blev stakket i lokale og udenlandske banker, der blev skaltet og valtet med samfundsressourcer, hvad enten det var olie og naturgas, strandhoteller eller finansvæsen, og med parlamentarikere som gummistempel. Dette obskøne morads har militærrådet ikke rørt ved — tværtimod er ngo’ere, der interesserede sig for militærets egne økonomiske transaktioner, blevet forfulgt.
Så det nyvalgteparlament får en gigantisk opgave med at sanere en økonomi, der er i frit fald som følge af kapitalflugt, kaos, strejker i industrisektoren med deraf følgende produktionsnedgang. Transportsektoren fungerer ikke, bl.a. fordi politiet fortsat strejker. Hvad der er brug for ifølge fornuftige økonomer i Kairo er stimulering af produktion på iværksætterniveau. Hænder skal i sving, for egypterne kan ikke i længden leve af overtjenere, kameldrivere og driftige emigranter, der sender penge hjem. Men det kræver, at samfundsøkonomien omstruktureres radikalt, og at korruptionen fra bund til top elimineres.
Militærrådet har ’fejret’ årsdagen med delvis ophævelse af en undtagelsestilstand, der har varet siden 1981. Men ’bølleoptøjer’ er undtaget — og det kan betyde hvad som helst, f.eks. nedbankning af fredelige demonstranter.
Militærrådets dødsmaske med kasket, marskal Mohammed Tantawi, er stadig chefen. Forbliver han i den funktion, vil Tahrir-pladsen blive fyldt af protesterende borgere igen og igen. Og det er det mest opmuntrende ved den egyptiske revolution.
",3.0,26. januar 2012,"Militærrådet har ’fejret’ årsdagen med delvis ophævelse af en undtagelsestilstand, der har varet siden 1981. Men ’bølleoptøjer’ er undtaget — og det kan betyde hvad som helst, f.eks. nedbankning af fredelige demonstranter."
10817,/debat/leder/2012/01/stemme-fortiden,En stemme fra fortiden,Christian Jensen," Hvis danskerne med Helle Thorning-Schmidt havde forventet et skift i tone og politisk indhold, må de sidde skuffede tilbage efter hendes første nytårstale. Talen var således skrevet over en fortælleskabelon, der er udviklet og gennemprøvet af hendes to borgerlige forgængere.
Med ivrig gestik fortalte Helle Thorning-Schmidt om det 20. århundredes velfærdshistorie som en personlige familiekrønike: Bedstemor fik stemmeret i 1915. Mor kom ud på arbejdsmarkedet, og familien fik »flæskesteg på søndagsbordet«. Og statsministeren selv fik al den frihed og alle de valgmuligheder, hun nu melder sig forrest i kampen for at forsvare og bevare på vegne af den kommende generation.
For præcist et år siden fortalte Lars Løkke Rasmussen fra samme stol på Marienborg sin personlige velfærdsfortælling med sig selv iscenesat som familien Rasmussens første student, og i marts 2008 holdt Anders Fogh Rasmussen en tilsvarende tale. Faktisk var der ikke meget i statsministerens første nytårstale, som ikke kunne være læst højt af Lars Løkke Rasmussen eller Anders Fogh Rasmussen.
Originalt er det ikke, men virkede det? Fik Helle Thorning-Schmidt gjort op med billedet af sig selv som en teknokratisk forvalter af den velfærdsstat, hun er datter af, snarere end en visionær statsleder.
Både-og. Hun sendte gentagne appeller om, at velfærdsstaten er grundlagt på den solidaritet og det samfundssind, der også skal få os ud på den anden side af den økonomiske krise. »Og ja, vi vil opleve nedskæringer og besparelser. I den kommende tid skal vi tage beslutninger, der kan måle sig med de sværeste i vores historie,« sagde Helle Thorning-Schmidt.
Danskerne skal altså belave sig på, at statsministeren vil »træffe store beslutninger, når det er vanskeligt«, men hun havde ikke modet til at fortælle hvilke ubehagelige beslutninger, vi ikke kommer uden om.
Danskerne vedudmærket, at der ikke er nogen nem vej ud af krisen, og de er parate til at tage den hårde medicin med tab af velerhvervede velfærdsgoder.
Det så vi sidste år, da Lars Løkke Rasmussen lancerede sit opgør med efterlønnen i sin sidste nytårstale. Politisk tonedøvt, sagde eksperterne. Danskerne gav umiddelbart derefter — for første og sidste gang — Lars Løkke Rasmussen flertal i meningsmålingerne.
Og forud for Helle Thorning-Schmidts første nytårstale meddelte hver anden dansker — 55 procent — at de forventede konkrete »løsninger over for arbejdsløshedsproblemet«, fremgik det af en meningsmåling nytårsaftensdag i TV 2 og Politiken.
Det spørgsmål gav Helle Thorning-Schmidt intet svar på, selv om hun talte solidarisk om de arbejdsløse. Tværtimod nøjedes hun med opremsninger af gammelkendte passager fra regeringsgrundlaget.
»Når vi skal træffe svære beslutninger, er det netop for at fastholde og ikke afvikle det Danmark, vi holder af,« sagde Helle Thorning-Schmidt. Men er det ikke udvikling snarere end fastholdelse, Danmark har brug for?
Regeringenskal gennemføre reformer, der udvider arbejdsstyrken på lang sigt og reducerer de offentlige udgifter på kort sigt. Samtidig skal hun komme op med en målrettet plan for vækst og beskæftigelse, der forbedrer Danmarks konkurrenceevne.
Hun kunne passende have indledt året med at skitsere tankerne i regeringens bebudede skattereform. Her skal det konkret vise sig, om regeringen kan reformere velfærdsstaten uden samtidig at øge uligheden.
Regeringen har gjort opgaven særdeles vanskelig for sig selv, fordi den vil sænke skatten på arbejde »markant« samtidig med, at reformen skal sikre »rimelig social balance«. Om det kan lade sig gøre er tvivlsomt. Men med et bredt skatteforlig vil Helle Thorning-Schmidt overtage den rolle som velfærdsstatens fornyer, som Lars Løkke Rasmussen fortsat forsøger at fastholde med den efterlønsreform, som regeringen er tvunget til at føre ud i livet.
Helle Thorning-Schmidts første nytårstale var svag på politisk indhold, men til gengæld var den renset for de fjendebilleder, Anders Fogh Rasmussen grundlagde sin regeringstid på. I går var 10-året for Foghs første nytårstale med opgøret med »de stive systemer« og »smagsdommerne«, der ikke skal »bestemme på vore vegne«.
Denne tale trækker fortsat et ødelæggende spor gennem landet, fordi han lykkedes med at skabe et fællesskab for de mange ved at gøre de få til fjender: Eksperter og udlændinge. Her ti år efter må Helle Thorning-Schmidt fortsat gøre en ihærdig indsats for at få afmonteret Foghs fjendebilleder.
Hun taler om klassiske socialdemokratiske dyder som fællesskab for alle, solidaritet, samfundssind, omsorg for de svageste og forholdet mellem ret og pligt. Men Helle Thorning-Schmidt formåede ikke at gribe sin taletid og sætte en ny politisk dagsorden. Vi står altså med en statsminister, der er mere bange for vælgerne, end vælgerne er bange for regeringens beslutninger.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",28.0,2. januar 2012,"Regeringen har gjort opgaven særdeles vanskelig for sig selv, fordi den vil sænke skatten på arbejde »markant« samtidig med, at reformen skal sikre »rimelig social balance«. Om det kan lade sig gøre er tvivlsomt. Men med et bredt skatteforlig vil Helle Thorning-Schmidt overtage den rolle som velfærdsstatens fornyer, som Lars Løkke Rasmussen fortsat forsøger at fastholde med den efterlønsreform, som regeringen er tvunget til at føre ud i livet."
7497,/debat/2013/05/virkelige-milliarder-ligger-gemt-virksomhedernes-madrasser,De virkelige milliarder ligger gemt i virksomhedernes madrasser,Richard Seymour," 
	Du kender rumlen under en recession: Strømmen i floderne stopper, fabrikkerne går i stå, bankerne smuldrer, og afgrøderne tørrer ud. Eller, for at være mere præcis: Intet af dette sker. Alt hvad vi har brug for af fødevarer, boliger og tøj på kroppen findes stadig. Krisen består i den måde, vi organiserer samfundet.

	Hvis vi har lært noget som helst af de sidste fem år, er det, at der ikke findes en socialt neutral måde at løse en sådan krise. En af depressionens store skandaler er måden, hvorpå de rige har scoret kassen, mens de fattige straffes gennem nedskæringer. For nylig beskrev The Guardian, hvordan de 100 rigeste briter gemmer milliarder af vejen i oversøiske skattely.

	Bevægelsen UK Uncut har længe påpeget, at man blot ved at lukke huller i skattelovgivningen, der gør det muligt for de rige at beholde deres penge, kunne skaffe tilstrækkeligt skattegrundlag til at overflødiggøre nedskæringer.

	Den pointe rummer et element af sandhed. Regeringen har tydeligvis valgt en vej ud af krisen, angiveligt for at afbetale gæld, som har den konsekvens, at endnu mere rigdom og magt bliver overført til de rige og magtfulde.

	Kapitalistisk ressourcespild

	Noget på sin vis langt mere skandaløst er imidlertid det knapt så kendte forhold, at britiske virksomheder sidder på 318 milliarder britiske pund i kontanter, fordi de ikke kan få øje på profitable investeringsmuligheder. Sådan har det været i årevis. Regeringen har forladt sig på forestillingen om den private sektor som motor i genopretningen. Udvid produktionen og invester, lyder opfordringen fra vicepremierminister Nick Clegg, mens finansminister George Osborne har tryglet virksomhederne om at bistå regeringen i »kampen mod stagnationens kræfter«. År efter år fortæller statistikkerne imidlertid den samme nedslående historie: Virksomhederne nægter at udvide og investere.

	Dette må betegnes som en investerings-strejke. Og dens konsekvenser er langt værre end hullerne i skattelovgivningen, fordi investeringskapital er vigtigere for beskæftigelsen og velfærden end de riges forbrug af luksusvarer, som beskyttes af muligheden for skatteunddragelse. Det er et karakteristisk kapitalistisk ressourcespild: Hvis det ikke giver profit, er det ikke umagen værd.

	Håber på en ny boble

	Samtidig fortsætter stagnationen i udlån på trods af flere års kvantitative lettelser, som skulle gøre det lettere for virksomheder at låne. I den seneste Bank of England-rapport om lånetrends fra april, står der:

	»Væksten i udlån til britiske virksomheder var negativ i årets første måneder. Udlånsbestanden til både små, mellemstore og store virksomheder er mindsket over denne periode.«

	Dette skyldes delvist, at mange sektorers efterspørgsel på kredit, herunder på boligmarkedet, er stagnerende eller faldende. Problemet for regeringen er, at der ikke kan skabes varig økonomisk genoprettelse drevet af private virksomheder, hvis de bliver ved at holde på deres penge og nægter at låne, fordi de ikke er sikre på profit.

	Regeringen antager tilsyneladende, at væksten før eller siden vil finde tilbage til sit tidligere leje. En boble i en eller anden sektor vil medføre en hektisk investeringsbølge og stærkt stigende markedsværdier. Pengestrømmen vil løsne op, boligejere vil føle sig rigere, og man vil kunne gå til valg på et moderat inflatorisk budget.

	Demokratiets pisk

	For dem, som er bekymrede over udsigten til, at der skabes en ’tabt generation’ uden muligheder for job eller uddannelse, et stigende antal fattige børn og en permanent høj arbejdsløshed, mens vi venter på, at erhvervslivet får hænderne op af lommerne, må der imidlertid findes et andet svar.

	Og det svar er enkelt: en ’genopretning’ med det offentlige som drivkraft. Hvis virksomhederne sidder på milliardprofitter, bør vi beskatte dem og gøre brug af de penge. Det er disse skjulte milliarder, vi burde være på jagt efter. Og vi burde gå længere endnu. Hvis bankerne ikke vil arbejde for os, må vi tvinge dem: Nationaliser dem og omdan dem til offentlige forsyningsselskaber.

	Det samme gælder de virksomheder, der ikke investerer i den infrastruktur, transport, grøn økonomi og service, vi har brug for – nationaliser dem og skab grundlag for flere højtlønnede jobs. Snarere end at bruge markedspisken til at sænke lønninger og levestandard bør demokratiets pisk bruges til at presse dem opad.

	En ’genopretning drevet frem af den private sektor’ har været en stor succes målt på de riges velstandsniveau. Men for alle andre har den strategi alene ført til yderligere stagnation og social uretfærdighed. Det er på høje tid at få fingre i virksomhedernes milliarder og investere dem i genopretning af den offentlige sektor.

Richard Seymour er aktivist, blogger og forfatter til ’The Liberal Defence of Murder and The Meaning of David Cameron’

© The Guardian og Information. Oversat af Nina Trige Andersen
",96.0,16. maj 2013,"	For dem, som er bekymrede over udsigten til, at der skabes en ’tabt generation’ uden muligheder for job eller uddannelse, et stigende antal fattige børn og en permanent høj arbejdsløshed, mens vi venter på, at erhvervslivet får hænderne op af lommerne, må der imidlertid findes et andet svar."
11030,/debat/2011/11/laeserbreve-3,Læserbreve,Informations Webredaktion," Kan man nu forstå det?
Jørgen K. Jacobsen, Rødby
Nu kan man forhåbentlig ikke stole på meningsmålinger, men hvis man kan, må de danske vælgere for en stor dels vedkommende være fuldstændig hjerneblæst. Her tænkes på dem, der hellere vil have Lars Løkke til at styre landets finanser end Helle Thorning-Smith.
Lars Løkke og før ham Anders Fogh har brugt 10 år på at føre landet på kanten af ruin, så man kan ikke forstå, at de ikke begge for længst er blevet retsforfulgt for landsskadelig virksomhed.
Offentlige organiserede
Mikkel Arre, København
Det ville være rart, om Rasmus Willig kunne uddybe sin tese fra 25. november om, at fagforeningernes faldende medlemstal er relateret til problemerne med selvcensur. Det er umiddelbart oplagt at tolke teksten på den måde, at Willig mener, at selvcensuren især gør sig gældende blandt de såkaldte ’professioner’.
Undervejs nævnes pædagoger, lærere, sygeplejersker, kunsthistorikere og økonomer. Med undtagelse af den sidste kategori er det for disse — ligesom for mange andre professioner — et kendetegn, at de i altovervejende grad er ansat i den offentlige sektor. Og netop dér falder fagbevægelsens medlemstal ikke nær så meget som blandt privat ansatte.
Jesper Due og Jørgen Steen Madsens Udviklingen i den faglige organisering fra 2010 viser, at organisationsgraden i perioden 1994—2008 faldt fra 75,3 til 64,5 procent inden for den private sektor, mens udviklingen inden for den offentlige sektor var noget mere afdæmpet: fra 85,7 til 83,4 procent.
Forbundene under hovedorganisationerne AC og FTF har dog haft stigende medlemstal. På den baggrund konkluderer de, at det er fagforeninger præget af en professionsideologi, der mest effektivt fastholder deres organisationsgrad. Det betyder selvfølgelig ikke, at selvcensur ikke er et vigtigt problem. Medlemstallene tyder bare ikke på, at det får professionerne til at forlade fagforeningerne, som Willig skriver.
Et klimaforslag
Michael Arbirk, Otterup
Her er et forslag til tre principper til brug i klimaforhandlingerne:
For det første accepterer ulandene, at deres forøgede energiforbrug skal komme fra vedvarende energikilder, som de har masser af.
Dernæst accepterer de i-landene at betale for udvikling af teknologier, så u-landene kan hjælpe med at begrænse CO2-udslippet, og de teknologier der bliver udviklede bliver frit tilgængelige.
Endelig accepterer de industrialiserede lande at skære deres CO2-udledninger ned med 30 procent i år 2025. Når først de principper er på plads, kan man begynde at forhandle øvrige betingelser.
Filosof med lommesmerte?
Torben Kjær, Hillerød
I DR’s P1 21. november lancerede filosof Ole Thyssen det som en levevej at definere sig som svag og få alt fra fællesskabet i stedet for at yde. Handicappede har som reelt svage ret til velfærdssamfundets goder, mente han.
Langt de færreste personer med handicap definerer sig som svag, og mange er særdeles stærke. Ikke nok med at vi skal acceptere at være sat uden for menneskerettighederne, for arbejdsmarkedet og leve livslangt af en minimal ydelse.
Vi skal også ustandseligt retfærdiggøre os som berettiget til ’goderne’. Alligevel udstilles kravet om ligebehandling som forkælelse og krævementalitet. Han kunne have haft en pointe i forhold til unges opvækst med en absurd velstand og ikke at have fået ansvar og pligter ind med modermælken samt lægers skrivekløe på receptblokken, der gør raske mennesker syge, når de har ondt i livet eller ikke kan klare presset.
Men ved at gøre problemerne og ansvaret til individets som følge af fordomme og katastrofal mangel på viden, skyder han milevidt fra målet og hælder blot mere benzin på fordommene og den stigmatisering, som alle på overførselsindkomst må bære som et evigt åg.
Vil filosoffen ikke sættes i bås med de politiske klaphatte, der er misundelige på mennesker på overførselsindkomst på grund af ondt i skatten, skulle han tilegne sig den nødvendige viden.
Civiliseret nul
Geoffrey Cain, Hellerup
I DR’s Apropos forleden var der en professor i matematikkens historie, der sagde en del interessante ting. Blandt andet blev nullet først opfundet i Grækenland et par hundrede år efter vor tidsregning og først dernæst brugt i Babylon og Indien.
Grækerne var de første, der krævede beviser for matematiske teorier, og at det ikke var utænkeligt, at dette krav om bevisførelse var forbundet med demokratiet, hvor man må argumentere for sine påstande og ikke blot henvise til, hvad gud har sagt. Mon ikke det er her, at grækernes kultur blev til en civilisation?
Jensen er en vendekåbe
Finn Rudaizky, Medlem af BR (DF)
SF foreslår, at lovliggøre hashhandel i København. Forslaget rejser andre spørgsmål end det konkrete forslag, som DF helt utvetydigt er imod.
Sidst debatten om fri hash nåede Borgerrepræsentationen i januar 2010, udtalte overborgmester Frank Jensen til Politiken, at »forsøg med hash er nødvendigt«. Da han i sin tid var justitsminister, afviste han indførelse af fri hash. Årsagen til det drastiske meningsskift er ukendt, og det vides derfor ikke, hvad der mon er sket med ham og med hash. Jeg kunne godt tænke mig at høre, hvorfor det sundhedsskadelige og vanedannende hash i dag er in hos overborgmesteren.
Der er ikke hidtil kommet et bevis af påstanden om, at legalisering af hash i København vil sætte en stopper for bandernes kontrol med den, og hvad med den handel som foregår uden for byen?
Det gør indtryk, når Sundheds- og servicestyrelsen, Rigspolitiet, Københavns Politi og overlæge Merete Nordentoft er stærkt imod at gøre handel med hash lovlig. Det gør også indtryk på DF, at Holland, hvor der i mange år har været legaliseret hashsalg, er ved at opgive dette.
Det er nødvendigt at gå dybere ind i problematikken, før man vil være med til at bringe unødvendige problemer til København — også unødvendige og uhensigtsmæssige skadelige helbredsproblemer.
Piger eller kvinder
Steen Obel, Gentofte
I en annonce for en ’læserrejse’ til Burma i Information 24. november, annonceres 15 dages pigetur til det uberørte Burma, hvor man kan få indblik i de lukkede kvindeverdener.
Og videre: »En fordel ved at være piger på tur er, at vi nemmere kommer ind på livet af de kvinder, der bor i landet«. Altså et kulturmøde mellem danske piger og burmesiske kvinder om blandt andet kønsmodningens mysterier — eller hvad?
Fixerum
Per Christian Hougen, Værløse
Vi ønsker vel alle, at narkomaner skal få hjælp til at komme ud af deres misbrug. Når man vil hjælpe nogen med at løse deres problemer, er der en ting, der er essentiel: Du må møde mennesket der hvor det er.
Derfor er fixerum kombineret med en indsats i form af f.eks. behandlingstilbud måske en vej frem. Venstres seneste udtalelser begynder med en fordømmelse, hvilket er kontraproduktivt.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,26. november 2011,Piger eller kvinder
9589,/debat/2012/07/tyskland-betale-hele-gildet,Tyskland vil ikke betale hele gildet,Richard Swartz," Europas fremtid er ikke svær at beskrive. Den handler om den fælles valuta. Og for euroen er scenariet klart: Vind eller forsvind.
Forsvinder euroen, kan det blive en katastrofe for os alle. Ingen er i dag i stand til rigtig at danne sig noget overblik over følgerne, endsige beregne omkostningerne. Dog står det klart, at et Europa uden en fælles euro vil være et Europa uden et fælles projekt. Alt det, vi har opnået igennem det seneste halve århundrede, vil blive draget i tvivl eller i værste fald afviklet. Måske vil vi så omsider lære at påskønne det, vi nu tager for givet.
Det gælder ikke mindst det indre marked. Fri bevægelighed over grænserne. Fremover kan det igen blive nødvendigt at vise pas og redegøre for, hvilke kontantsummer man medbringer ved udrejse.
Sidst jeg rejste på den måde, var i Østeuropa under den kommunistiske epoke. Tro ikke dem, som uden at ryste på hånden, forsikrer os om, at euroens forsvinden er en rent teknisk og bogholderimæssig udfordring. De genopstandne nationale valutaer vil hurtigt afskaffe de frirum, euroen skabte.
Alternativet til sammenbrud er, at euroen på den ene eller anden måde halter videre. Der er en del mere at sige om det scenarie end om euroens kollaps.
Først og fremmest må Europa skaffe sig kontrol over det gigantiske gældsbjerg, som er vokset frem over de senere år og dagligt fortsætter mod nye højder i rasende fart.
En sådan kontrol kan kun opnås igennem en kombination af drakoniske besparelser, økonomisk vækst og brandudrykninger med nye friske penge. De to første opgaver tilfalder i hovedsagen de enkelte stater, den tredje tilkommer Tyskland – af den simple grund, at tyskerne er de eneste, som har penge.
Tilbage til karamellerne
Euroens krise er i alt væsentlighed en gældskrise. Visse lande inden for eurozonen har levet over evne og er nu insolvente. Euroen er den eneste ’rigtige’ valuta, de har haft i moderne tid.
Italienske byttepenge bestod for ikke så længe siden af karameller eller tyggegummi. Med euroen blev alt anderledes. I de første 10 år med den nye valuta kunne man have benyttet disse ’rigtige’ og billige penge til vækstfremmende investeringer. I stedet gik de til at forhøje lønninger og priser med næsten 40 procent. En katastrofe i lande med stagnerende, lille eller ikkeeksisterende eksport.
Og eksportmaskinen Tyskland, vil nogen spørge? Tja, her lå lønninger og priser stort set stille. Meget mere behøver man i grunden ikke at vide om den økonomiske krise.
Slut med tysk forsigtighed
Lige siden Otto von Bismarcks dage har europæisk historie handlet om, hvordan Tyskland skal finde sin plads i Europa. Med vold og aggression har Tyskland to gange forsøgt at gøre sine magtambitioner gældende, og begge gange er det endt med ødelæggende tyske nederlag.
Efter 1945 gælder der imellem Europa og Tyskland en modus vivendi, hvor det store land i kontinentets midte er blevet vant til diskret og hurtigt betale diverse europæiske regninger, samtidig med at man beskedent sidder med ved magtens bord uden at kræve en større politisk indflydelse over dem, man drager økonomisk omsorg for.
Fra Konrad Adenauer over Helmut Schmidt til Helmut Kohl er der aldrig sat spørgsmålstegn ved den ordning. Til tider har de nok knurret lidt, men tyskerne har frem til nu samlet regningen op uden vrøvl.
Nu kan den aktuelle krise have skabt en helt ny situation. I så fald vil det svare til, hvad man nu om stunder plejer at kalde et paradigmeskift. For den regning, som de andre europæere denne gang præsenterer Tyskland for, er ganske enkelt for stor. Selv hvis tyskerne gerne ville eller så sig tvunget til at betale den, er det end ikke sikkert, at de er i stand til det længere. Det drejer sig ganske enkelt om alt for mange penge, hvis man som næsten ene land skal betale for hele Europa. Det er for dyrt for regeringen i Berlin, for de politikere, som gerne vil genvælges. Men frem for alt for de tyske skatteydere.
Pyrrhussejr
EU’s seneste topmøde blev udlagt som en succes for italienere, spaniere og franskmænd. Tyskerne gav sig til sidst, forlød det. Men det er en såre besynderlig analyse. For den, der står med hatten i hånden, har ingen magt til at diktere sine betingelser over for den, som har lommen fuld.
Det er også forkert at påstå, at Frankrig har gjort fælles sag med Italien og Spanien i ren solidaritet. Det handler i stedet om ren selvopholdelsesdrift. For snart kan også franskmændene stå med hatten i hånden ved siden af deres sydeuropæiske naboer. Muligvis kan vi tale om en pyrrhussejr, men i så fald afslører den ikke så meget tysk vaklen som sydeuropæisk afmagt og desperation.
Tyskerne har altså endnu ikke bestemt sig for, hvad de skal gøre. Men den eksorbitante regning, der savner ethvert historisk sidestykke, har for en gang skyld provokeret Berlin til at diktere de politiske betingelser, som man siden 1945 har afstået fra. De kommer ganske vist forklædt i strenge økonomiske termer. Man taler om budgetdisciplin, sameuropæisk bankovervågning, regler for ny gældsstiftelse og streng bekæmpelse af inflation osv. – men det er tyske betingelser og ofte i stik modstrid med, hvad resten af Europa vil. Og med betingelser følger automatisk politisk indflydelse og kontrol.
Et Europa, hvor euroen overlever, bliver – om man vil det eller ej – et Europa, hvor Tyskland vil stå mere magtfuldt end nogensinde før. Alternativet er, som allerede påpeget, en katastrofe, som i det mindste undertegnede savner fantasi til at forestille sig.
 
Richard Swartz er svensk forfatter, journalist og klummeskribent. Han var i årtier Østeuropa-korrespondent for Svenska Dagbladet
© Dagens Nyheter og Information. Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",34.0,12. juli 2012,"EU’s seneste topmøde blev udlagt som en succes for italienere, spaniere og franskmænd. Tyskerne gav sig til sidst, forlød det. Men det er en såre besynderlig analyse. For den, der står med hatten i hånden, har ingen magt til at diktere sine betingelser over for den, som har lommen fuld."
10519,/debat/2012/02/laeserbreve-8,Læserbreve,Informations Webredaktion," EU er selve problemet
Flemming Leer Jakobsen, Vejle
Erik Boel harcelerer 15. februar over, at EU bliver fremstillet negativt. Jeg mener ikke, der kan siges noget positivt om den flytning af lovgivning fra Folketinget til EU. Det bliver ikke bedre med EU’s finanspagt, som i stadig større grad er med til at flytte magten over økonomien væk fra Danmark til de ikke-folkevalgte EU-kommissærer.
De fører i dag til, at Folketingets medlemmer nu i stigende grad blander sig i kommunale kerneopgaver. Det gælder for eksempel antallet af lukkedage i børnehaver, og hvor lidt kontrol, der skal være i hjemmeplejen mest i øjnene.
Samtidig er EU’s liberaliseringer den største hindring for indførelsen af socialismen herhjemme. Liberaliseringer som skulle give besparelser, som ikke blev indfriet. Det mest oplagte eksempel er den prisstigning på el på 42 procent, som er set siden markedet blev liberaliseret i 2003. Der står Enhedslisten fast. EU er ikke løsningen på problemet.
EU er problemet, og den eneste løsning på det er, at Danmark melder sig ud af EU. Derved kan politikken i Danmark igen blive bestemt af folkevalgte politikere og igennem et engageret medinddragende demokrati. I stedet for nu, hvor vælgerne er reduceret til tilskuere uden indflydelse.
Læren fra Bosnien?
Elvir Pelesevic, København
Måden, hvorpå den nystiftede alliance ’Syriens Venner’ angiveligt har tænkt sig at håndtere den alvorlige situation i Syrien minder unægtelig meget om den fejlslagne strategi, som det internationale samfund anvendte under krigen i Bosnien.
Dengang tolererede man i alt for lang tid serbernes overgreb mod civilbefolkningen, fordi der blev skabt en illusion om, at krisen kunne løses ved at indføre sanktioner mod Serbien. Økonomiske sanktioner hjalp ikke, og våbenembargoen var meningsløs og hensynsløs, især fordi den også omfattede den nyoprettede bosniske stat, som var mål for serbernes angreb, og som i den grad var underlegen den stærkt bevæbnede, serbisk dominerede Jugoslaviske Folkehær.
Oprettelse af de såkaldte sikre korridorer, som skal muliggøre den humanitære hjælp til den lidende syriske befolkning fører tankerne tilbage til den ’sikre zone’ Srebrenica, hvor de indsatte internationale væbnede styrker var et tavst og passivt vidne til folkemordet.
Der er intet, der tyder på, at de tiltag, som ikke virkede i Bosnien, vil virke i Syrien af den simple grund, at de ikke ændrer ved styrkeforholdet på jorden. Desuden vil det internationale samfunds pseudoindsats blot endnu engang udstille dets manglende evne til at være på forkant med begivenhederne.
Klassekamp fra oven
Allan Aagaard, Dronninglund
LO er gået med på en overenskomst, hvor lønstigningen er mindre end inflationen. Det er den der konkurrenceevne: Ellers forlader jobbene landet.
Topcheferne i Danmark fik sidste år en lønstigning på 18 procent. Det er den der konkurrenceevne: Ellers forlader lederne landet.
Det er godt, at klassekampen er død, for ellers kunne man tro, at det var den, vi oplevede: klassekamp fra oven.
Guy Fawkes og symboler
Andreas B. Michelsen, Ribe
I artiklen ’At demaskere frihed’ af Espen Fyhrie i Information 13. Februar kan man læse om Guy Fawkes-masken. For tiden bruges den ivrigt af demonstranter verden over. Det synes Fyhrie er besynderligt: Guy Fawkes var jo katolsk, royalistisk terrorist.
Dette er dog ikke meget mere end et historisk kuriosum, for som mange andre symboler har denne maske adskillige betydninger. Det ser vi f.eks. hagekorset: Fra gammel tid var det et symbol på lykke og frodighed, og indtil 1940 var det benyttet i Carlsbergs logo, men det ændrede nazismen hurtigt på. Hagekorset har således i dag mange betydninger, men nazismens hadske budskab vejer klart tungest.
På samme måde har den omtalte maske opnået at have flere betydninger. Det er ganske rigtigt, at masken oprindeligt symboliserede terrorisme og had mod demokratiet, men efter den blev mesterligt brugt i filmen V for Vendetta symboliserer masken også frihed og folkets magt over regeringen. Ser man på brugen af masken i dag er det vist tydeligt, hvilken af de to betydninger der vejer tungest.
På græsk
Marie Spliid Clausen, Gråsten
Hvis myndighederne nægter at komme til fornuft, men vil fremture med at tvinge unge i aktivering, som foreslået 17. februar, må vi vel gøre som grækerne: Besæt dit lokale hospital og posthus i dag!
Lad os lære af de døde
Birte N. Pedersen, Højbjerg
En af mine sindslidende venner blev for nylig fundet død. Han havde kontaktet egen læge dagen før, og insisteret på at han af fysiske grunde ikke kunne gå ud i sit køkken og hente vand.
Lægen mente, det var psykisk, og ville komme dagen efter. Det gjorde han også, men da var min ven død. Egen læge og politiet vurderede, at der ikke var grund til obduktion. Det er da også det nemmeste at skrive ’hjertestop’ i dødsattesten.
Men det bliver ingen klogere af. Hverken læger, samfundet, pårørende eller vi sindslidende. Hvad er det, udover selvmord, der gør, at sindslidende dør gennemsnitligt 20 år før andre? Hvad går galt i kommunikationen mellem læger og sindslidende om fysiske symptomer?
Det er helt sikkert svært for begge parter. Jeg vil gerne råbe læger, embedslæger, politi og politikere op, så der kan komme mere fokus på området. Hos politiet fik jeg at vide, at obduktioner koster penge, men at vurdering om behov for obduktion foregår i et skøn mellem politiet og lægen.
Når de ikke forlanger flere obduktioner, er det så fordi de er presset af økonomi, sundhedsstyrelsens og dermed politikernes politik, eller handler det bare om gammel, uoplyst vane?
Hvis min ven var blevet obduceret, ville hans død ikke havde været forgæves, og han kunne måske have fået oprejsning på sin insisteren på fysiske symptomer, som ingen tog alvorlig.
Utroværdig undersøgelse
Marianne Jelved, MF (R)
Information har de seneste dage bragt artikler med udgangspunkt i en meningsmåling foretaget af tænketanken Cevea, der er tilhænger af en transaktionsafgift. Målingen skulle vise, at den radikale folketingsgruppe er i konflikt med sit bagland, når det drejer sig om afgift på finansielle transaktioner.
Den konklusion viser sig at være tvivlsom, når man går undersøgelsen efter i sømmene, og konstaterer, at usikkerheden på målingens lille stikprøve af radikale er på hele 10 procent. Målingens spørgsmål må samtidigt kaldes tendentiøst: »Er man for en afgift på spekulative transaktioner?«
I øvrigt er de fleste transaktioner spekulative og tit udtryk for sund fornuft. Virksomheder forsikrer sig mod kursstigninger/kursfald, når de handler over grænser. ATP er en af de helt store spekulanter, der endda opnår en stor forrentning til sine opsparere.
Radikale Venstres folketingsgruppe er for en regulering af de finansielle virksomheder, der gør dem mere robuste. Det skal være dyrt at have større udlån end indlån. Kapitalkravet skal øges.
Man kunne ønske sig en debat på et oplyst grundlag.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,20. februar 2012,"Dengang tolererede man i alt for lang tid serbernes overgreb mod civilbefolkningen, fordi der blev skabt en illusion om, at krisen kunne løses ved at indføre sanktioner mod Serbien. Økonomiske sanktioner hjalp ikke, og våbenembargoen var meningsløs og hensynsløs, især fordi den også omfattede den nyoprettede bosniske stat, som var mål for serbernes angreb, og som i den grad var underlegen den stærkt bevæbnede, serbisk dominerede Jugoslaviske Folkehær."
10410,/debat/2012/03/1700-tals-feminist-kan-stadig-tale-nutidens-unge,1700-tals-feminist kan stadig tale til nutidens unge,Tania Ørum," Forfatteren Mary Wollstonecraft var en af feminismens pionerer. I sin samtid i 1700-tallet vakte hun furore. Den konservative presse kaldte hende »en hyæne i skørter«. Men hendes skrifter er blevet læst med interesse af feminister helt frem til i dag.
Hver ny bølge af kvinderettighedsforekæmpere – fra suffragetterne til vore dages rødstrømper, nyfeminister og ligeretsaktivister – har ladet sig inspirere af Wollstonecrafts bog Forsvar for kvindens rettigheder fra 1792, hvor hun tager fat på både de ydre og de indre forhindringer for kvinders ligeværdige stilling i samfundet.
Wollstonecraft er en rigtig 1700-talsfigur: En oplysningens kvinde, der opmuntrer sine medsøstre til at uddanne sig, så de kan blive myndige individer og deltage aktivt i samfundslivet både politisk, socialt og i familien. Mary Wollstonecraft skrev om vigtigheden af, at kvinder får en ordentlig uddannelse. Hun forsvarede den franske revolution. Hun tog modigt til orde mod tidens mest fremtrædende mænd. Hun var radikal, fordi hun både havde øje for den formelle ligestilling og for de sociale og økonomiske uligheder i samfundet.
Derfor kunne 1970’ernes rødstrømper knytte direkte an til Wollstonecraft med sloganet ’Ingen kvindekamp uden klassekamp – ingen klassekamp uden kvindekamp’. De sociale og kønspolitiske ændringer måtte følges ad. Det er ikke noget tilfælde, at kvinderetsforekæmperen Toni Liversage ud fra sin deltagelse i den danske kvindebevægelse udgav en bog om og med Wollstonecraft, Mary og revolutionen, i 1974.
For selv om Wollstonecraft var en rigtig 1700-talsskikkelse, er der deprimerende nok ikke så langt fra hendes skrifter til dagens aktuelle kønsproblematikker.
I dag bliver man måske ikke kaldt en hyæne i skørter, men det er åbenbart stadig kontroversielt at træde frem som feminist. Adspurgt om deres holdninger, begynder de fleste defensivt med en forsikring om, at de skam ikke er feminister.
Slut med pyntedukker
Mary Wollstonecraft var ikke feminist på den firkantede måde, der stiller kvinderne som det gode køn over for mændene som det onde køn. Hun var tværtimod, som også 1970’ernes rødstrømper med deres bevidstgørelsesgrupper, i gang med en selvopdragelsesproces på kvindekønnets vegne: Hvis kvinder vil respekteres som ligeværdige både ude og hjemme, må de bevæge sig bort fra livet som pyntedukker underlagt modens påbud, vove sig ud af de intime lokaler og give sig i kast med andet og mere end ugebladslitteratur.
I dagens samfund, hvor mode og udseende mere end nogensinde tyranniserer unge piger, og hvor ugebladene læses af et stort flertal af landets kvinder i alle aldre, kan den problemstilling stadig genkendes. Og i et klima, hvor mødre igen klæder deres små døtre på som viktorianske dukkebørn, og der fra den pædagogiske ’sagkundskab’ insisteres på, at vi fødes lyserøde og lyseblå og derfor må indpasse os i de dertilhørende kønsbåse fra vuggestuealderen, kan der være god grund til at huske på Wollstonecrafts ana-lyser af, hvordan kvinder selv medvirker til fortsættelsen af deres undertrykkelse og umyndighed ved at opdrage deres døtre (og sønner) til at følge kønskonventionerne.
Budskabet om at uddanne sig var ikke nyt på Wollstonecrafts tid, det overtog hun fra tidligere generationer af kvindeforkæmpere. Det budskab lyder stadig, og stadig flere kvinder synes at have forstået det, eftersom piger i de senere år har klaret sig bedre og bedre i skolen og de efterfølgende uddannelsesinstitutioner.
På Wollstonecrafts tid var det forældre og mænd, der stod i vejen for pigers uddannelsesmuligheder, fordi de syntes, uddannelse var unødvendigt for det ægteskab, der var pigeopdragelsens mål. Wollstonecraft understregede, at selv fashionable kvinder fra de bedre kredse med adgang til rejser og selskabelighed meget vel kunne blive gamle uden at nå ud over barnligheden. De indsmigrende barnlige ynder, som samtiden lagde vægt på hos kvinder, skulle sikre dem en ægtemand i en tidlig alder. Denne barnagtige socialkarakter gjorde dem imidlertid uegnede til at opdrage deres egne børn og udsatte dem – især som ældre – for foragt i familie og samfund.
For at komme ud af deres barnlige afhængighed og umyndighed og opnå moralsk modenhed måtte kvinder uddannes til selvstændigt at kunne følge deres fornuft.
Fortsat undertrykkelse
Wollstonecraft begyndte med at argumentere for, at kvinder faktisk kan udvikle både dømmekraft og moralsk handlekraft. Dermed anfægtede hun kvinders underordning under mænd. De lovgivningsmæssige og politiske krav dukkede op i forbindelse med den franske revolution, som skabte håb om ændringer af hele samfundet.
I dag er der få, som i ramme alvor vil betvivle, at kvinder er i besiddelse af samme evner som mænd. Og mange af de lovgivningsmæssige og politiske ændringer, som gør det muligt, at kvinder kan udvise dømmekraft og moralsk handlekraft både ude og hjemme, er gennemført. Ikke desto mindre er det stadig åbenbart, at kvinder ofte føler sig usikre på deres evner og er nervøse for, om de kan leve op til tidens mangesidede krav.
Wollstonecraft kritiserede de samtidige mandlige skribenter, der behandlede piger, som om de var seksualobjekter, og kvinder, som om de var børn. Men hun var også opmærksom på, at begge køn medvirkede til at opretholde denne kvinderolle. Mens mændene sexualiserede det uskyldige, hjælpe- og hjerneløse pigebarn, medvirkede kvinder aktivt til deres egen underkastelse ved at spille på de infantile sider, der tiltrak mænd – uden at forstå, at denne barnagtige charme ikke varer ved, men kun vil medføre tab af respekt senere hen. Som Mary Wollstonecraft sagde: »tilbedelsen kommer først, og foragten er ikke forudset.«
Måske er det en sådan mekanik, der stadig fungerer i dag, blot i en mere upersonlig-diffus udgave: En kombination af senkapitalismens stigende forbrugspres og den ekstreme individualisering, som de seneste årtiers borgerlige backlash har medført, presser unge kvinder med urealistiske perfektionsnormer. I dagens samfund lyder devisen igen, at enhver er sin egen lykkes smed, og at det er ens egen skyld, hvis man ikke er en succes.
I stedet for – eller ud over – forældrene, er det nu ugeblade, medier og den herskende politiske diskurs, der stiller krav om, at unge kvinder både skal gøre karriere på linje med mænd og fremtræde veltrimmede og sexede, samtidig med at de har et perfekt hjem med helst flere perfekte børn og varetager de traditionelle kvindelige familieopgaver. Det er selvsagt en umulig cocktail, der får mange unge kvinder til at føle sig utilstrækkelige og stressede.
Også mænd er i stigende grad underlagt den slags perfektionskrav, der er en del af den herskende diskurs, men opleves som subjektive og individuelle problemer.
Wollstonecraft vidste godt, at det ikke var let. I sine lidenskabelige kærlighedsforhold oplevede hun, at det var svært at fastholde værdighed og selvstændighed. Den indre frigørelse, der skal følges med de ydre rettigheder, kræver, som hun var opmærksom på, en selvuddannelsesproces. Den er det lettest at gennemføre, når man er flere og derfor kan få øje på den fælles tvang, man er underlagt som enkeltindivider.
Det demonstrerede kvindebevægelsen for min generation. Måske det er på tide at finde nye, bevægende fælles erfaringer?
 
Tania Ørum er lektor ved Institut for Kunst og Kulturvidenskab ved Københavns Universitet




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",17.0,8. marts 2012,En artikel pr. redaktion - sendt til jer hver søndag
11856,/debat/2011/07/folkekirken-venstrefloejen-sidder-samme-synkende-baad,Folkekirken og venstrefløjen sidder i samme synkende båd,Benjamin Marco Dalton," »Kast mig ikke bort fra dig, og tag ikke din hellige ånd fra mig!« råber salmisten i Bibelens Gamle Testamente til sin Gud. Man kunne mistænke den danske folkekirke for at have glemt at bede med på denne bøn. Det virker i hvert fald himmelråbende åndsforladt, når den offentlige debat om kirken gennem de seneste år primært har drejet sig om, hvorvidt en sognepræst i Snekkersten kan tillade sig at døbe sine yngste sognebørns bamser, og når selveste biskoppen i Roskilde Stift kaster sig ud i kampen mod udendørs kirkelige vielser.
Er det virkelig den slags banale, formelle sager, der brænder på, når vi som kirke og offentlighed skal forholde os til Gud, troen og det absolutte? Burde man ikke kunne forvente, at vi hver især enten tror på Gud og dermed har større ting at bryde vores hoveder med eller også har afskrevet Gud og dermed kan være ligeglade med kirkens former? Hvad er der blevet af den ægte, inderlige tro eller vantro som det moderne individ gerne skulle være sat fri til at udøve?
Man kunne selvfølgelig forestille sig, at kristentroen, med alt hvad dertil hører af selvopofrende kærlighed og ydmyghed over for universets mysterium, bare helt er forsvundet, så der kun er tilbage for kirken at administrere en vag og uvedkommende kulturarv. Men måske skulle man være lidt mere ambitiøs i sit forsøg på at finde en forklaring og overveje, om debattens fattigdom hænger sammen med en bredere åndløs tendens i den danske offentlighed.
For er det virkelig kun kirken, der har vanskeligt ved at sætte de grundlæggende og afgørende spørgsmål på dagsordenen? I mine øjne rammer den politiske venstrefløj oftest ind i den samme mur: Debatten når aldrig til at dreje sig om, hvad der definerer mennesket som politisk eller socialt væsen, eller om, hvad der er den enkeltes grundlæggende forpligtelse over for sin næste. Den synes i stedet at hvile på en ideologisk konsensus, der tillader al diskussion at handle om, hvilke befolkningsgrupper det kan betale sig at investere i.
Kan der mon findes en fællesnævner for kirkens og den kritiske venstrefløjs kastrationserfaringer? Og hvis en sådan negativ fællesnævner findes, betyder det så også, at det er én og samme ånd, kirken og venstrefløjen har mistet forbindelsen til? Mit svar vil være et ja til begge dele, om end med modifikationer.
Traditionelt uvenskab
At kirken og venstrefløjen skulle være åndsfrænder er vistnok for mange, både troende og venstreorienterede, en kættersk tanke. Hvad enten man som venstreorienteret har styr på sin historiske arv fra Karl Marx og Ludwig Feuerbach eller ej, har de fleste nok en eller anden fornemmelse af, at de svages og marginaliseredes emancipation hænger tæt sammen med frigørelsen fra religiøse dogmer. Religion er jo opium for folket, siges det. I den klassiske venstrefløjs øjne bliver religionen en slags meget tunge, fastlåste tanker, man med stort besvær må tænke sig fri af for at kunne ændre samfundet til det bedre.
Heller ikke kirkelige har let ved at få øje på deres åndelige fællesskab med venstrefløjen. De mærker de venstredrejedes fjendskab og er måske også nervøse ved deres nihilisme og normopløsning. Derfor har kristne traditionelt kanaliseret deres politiske engagement i andre retninger: fra Kristendemokraternes mere eller mindre tandløse optræden til det, der er langt værre.
Og det er vel svært at benægte, at marxismen og arbejderbevægelserne engang rummede en sprængfarlig kerneide om, hvad der grundlæggende kendetegner mennesket nemlig kapaciteten for arbejde og for at organisere en bestemt socialitet derudfra. Med udgangspunkt i denne storslåede vision har venstrefløjen, historisk set, turdet sige noget om mennesket som sådan og om individet. Man har turdet definere individet. Derfor har der været voldsomme slagsmål mellem kirke og venstrefløj om retten til at definere individet.
Skæbnefællesskab
I dag er situationen imidlertid en ganske anden. Fjendebillederne synes forældede. Det er svært at få øje på en bedøvende religiøs tåge, der hindrer, at agendaer om samfundsændringer til fordel for de svage kan trænge igennem. Og truslen mod kirken kommer ikke længere fra sprængfarlige røde ideer, men snarere fra folkets ligegyldighed.
I dag jubler vi over endelig at have fået demokrati og sekularisering. Individet er befriet fra de frygtelige forvrængninger af kristendommen og marxismen, der har domineret det i forskellige historiske og geografiske kontekster. Men med ud med badevandet er røget både kirkens mål om næstekærlighed og venstrefløjens tanker om fællesskab og solidaritet. I stedet har vi fået global undertrykkelse og udbytning, som også Danmark deltager i. Det er en situation, som hverken kirken eller venstrefløjen kan være tilfredse med. Begge ligger de inde med et budskab om, at frihed altså ikke kun består i, at man er fri til at forbruge, som man vil, eller til at udfolde sit private entreprenørskab uhæmmet. Hverken i kirkens eller venstrefløjens optik går det an for den enkelte (person, familie eller virksomhed) at være sig selv nok. De er fælles om at tænke frihed som noget kollektivt, som bundet til et fællesskab, hvor man er grundlæggende forpligtet på hinandens behov.
Frihed indebærer et ansvar, man ikke kan flygte ind i det private fra. Venstrefløjen vil således kollektivt fordele frugterne af den enkeltes arbejdsindsats; kirken taler om synd mod næsten, hvilket tænkes som noget, der begynder helt inde i den enkeltes sjæl. Selv i sit inderste er man altså ansvarlig over for sin næste. Individet er nok frit i Kristus (til at tjene næsten), men privat er det ikke.
Vor tids opium
Sådanne budskaber er det bare svært at komme særlig langt med i et samfund, hvor man er enige om, at det eneste, der kan definere individet, er individet selv. Der er, med filosoffen Jean-François Lyotards ord, ikke nogen 'store fortællinger', hvori man har lov at placere individet. Derfor reduceres venstrefløjens diskurs til argumenter for, at der også kommer gode, vækstskabende forbrugere og entrepenører ud af at investere i svage befolkningsgrupper. Og derfor reduceres folkekirken til et sæt tomme former, som vi må holde meget strengt på, for at selve kirken fortsat kan tro i stedet for individet, der er frikøbt til rollen som selvtilstrækkelig forbruger.
I mine øjne giver hverken den kristne kirke eller en kritisk tænkende venstrefløj mening på disse præmisser. Begge bliver nødt til at finde tilbage til deres og hinandens historiske rødder som store fortællinger, der faktisk mener noget om, hvad både individet og fællesskabet er og bør være og som ikke mindst tør tale om og handle på disse forestillinger på en måde, der er undergravende for et vækstfikseret forbrugssamfund.
For spørgsmålet er jo, om ikke det er individets såkaldte frihed til at definere sig selv, der er denne tids opium for folket? Og det næste spørgsmål er, om ikke kirken og venstrefløjen gensidigt kunne drage fordel af hinandens erfaringer med at være den større fortælling, der aktivt ønsker at forme individ og samfund?
 
Benjamin Marco Dalton studerer idehistorie
",62.0,16. juli 2011,"Sådanne budskaber er det bare svært at komme særlig langt med i et samfund, hvor man er enige om, at det eneste, der kan definere individet, er individet selv. Der er, med filosoffen Jean-François Lyotards ord, ikke nogen 'store fortællinger', hvori man har lov at placere individet. Derfor reduceres venstrefløjens diskurs til argumenter for, at der også kommer gode, vækstskabende forbrugere og entrepenører ud af at investere i svage befolkningsgrupper. Og derfor reduceres folkekirken til et sæt tomme former, som vi må holde meget strengt på, for at selve kirken fortsat kan tro i stedet for individet, der er frikøbt til rollen som selvtilstrækkelig forbruger."
4717,/debat/2014/07/inklusionsopgaven-kraever-etik-laererne,Inklusionsopgaven kræver etik af lærerne,Mette-Line Thorup," For nylig interviewede jeg en skolepsykolog, der havde fulgt to skoleklasser i forbindelse med et forskningsprojekt om adfærdsvanskelige inklusionsbørn og inklusion. Hun forklarede, at hun ind i mellem måtte tilsidesætte nogle af PPR-systemets retningslinjer for at give et barn det, hun som skolepsykolog mente, var bedst. Skulle hun følge systemets krav, ville hun alt for tit være tvunget til at sætte sin »etik uden for døren«.
Og så opfordrede hun lærerne til at kæmpe for at få noget af »menneskeligheden« tilbage i skolen. Til at genopdage deres etik og genfinde deres egne grænser og holde op med at fokusere så meget på at performe i et system, med mange – og isoleret set fornuftige – krav, men som ofte er indbyrdes uforenelige.
En af de lærere, skolepsykologen havde fulgt, havde f.eks. indvilliget i at tvinge et barn til at tage sin ADHD-medicin. Så var drengen rolig, og læreren turde ikke lade være, fordi hun var bange for at miste kontrollen, og fordi hun mente, hun var nødt til at tage hensyn til de andre børn.
Så hvad skal man som lærer vælge? Ro i klassen eller at tage en fysisk kamp med en dreng på 10 år, der slet ikke kan lide den måde, han bliver på, når han får sin medicin.
Jeg kom til at tænke på det forleden, da jeg genlæste en kronik i Information af pædagog Rikke Smedegaard fra marts i år. Hun skrev om en pige, som de andre lærere i skolen ikke kunne lide, fordi pigen altid gjorde ting, hun ikke måtte, uanset hvor meget skæld ud hun fik.
Pædagogen opdagede, at det var de andre børn, der fik pigen til at gøre dumme ting. Og naturligvis fattede pigen tillid den voksne person, der pludseligt og helt overraskende havde forstået, hvordan det var fat.
Men de andre lærere brød sig ikke om den nye tillid, pigen skulle jo sættes på plads, og da hun flyttede til en anden by, var hendes lærere lettede over, at en bekymring nu var væk. Mens Rikke Smedegaard sad tilbage og følte sig »forbandet uprofessionel«.
Hvor langt ud er vi ikke kommet, når en menneskelig reaktion, der resulterer i en relation til et barn i vanskeligheder, må opfattes som uprofessionel?
At have med børn at gøre, der har vanskeligheder – men ikke er vanskelige – kræver menneskelig indsigt, forståelse, indlevelse og ikke mindst etik.
Men i disse år er etikken under pres i store dele af velfærdsprofessionerne. Ikke blot pædagoger og lærere, men også socialrådgivere og sygeplejersker har ondt i etikken og føler, at deres faglighed og etiske dømmekraft bliver tilsidesat af krav om effektiviseringer og imødekommelse af politisk bestemte handlingsplaner, ny lovgivning eller dårlig økonomi.
Et af de politiske krav, der møder lærere og nu også pædagoger i større stil efter den nye skolereform, er øget inklusion.
I mødet med de inkluderede børn er lærerne nødt til at have det overskud, som pædagogen Rikke Smedegaard havde, da hun fandt ind til den lille pige. At de voksne forstår et kringlet sind, en anderledeshed, som andre børn kan fange og udnytte, er afgørende, hvis flere børn skal være med i fællesskabet.
Og det er jo det, vi ønsker. Vi ønsker oven i købet, at langt færre børn skal udskilles af de normale klasser med en diagnose i panden.
Det kan virke næsten grinagtig naivt og utidssvarende at tale om etik i lærergerningen. Jeg studsede selv, da føromtalte skolepsykolog brugte ordet. Besparelser, lærerfyringer, skolereform, lockout og manglen på ressourcer til de mange nye børn med særlige behov, er alt sammen noget, der rimer meget dårligt på etik. Kunne man for eksempel forestille sig undervisningsminister Christine Antorini tage det ord i sin mund?
Næppe, for begynder vi pludselig at tale etik, er vi bange for, at alle de fine målsætninger og flotte visioner falder til jorden i den virkelighed, hvor etikken sættes uden for døren. Når det sker, så undgår læreren måske nok endnu mere brok fra en krævende forældregruppe og fra lærerkolleger, der kræver ro og mere disciplin i undervisningen. Og måske håber hun også på lidt anerkendelse fra skoleledere, kommunal- og folketingspolitikere. Inklusionsopgaven? Den er til gengæld blevet noget nær en umulighed uden etik og menneskelighed.
Mette-Line Thorup er journalist.
",41.0,3. juli 2014,"Et af de politiske krav, der møder lærere og nu også pædagoger i større stil efter den nye skolereform, er øget inklusion."
9495,/debat/2012/07/daarlig-samvittighed,Dårlig samvittighed,Klaus Lynggaard," Hvorvidt man bliver klogere med alderen, er et åbent spørgsmål, hvis svar i høj grad afhænger af den spørgendes alder. Jeg kunne vove en arm og påstå, at sådan forholder det sig, men yngre medborgere ville givetvis gribe påstanden i flugten og returnere den med et »Ja, det tror du nok, dit dumme apparat!« Så lad mig i stedet lægge ud med et forsigtigt »belært af erfaringen«, for der er jeg vel næppe helt ude ved kanten af den tynde is.
Godt så. Belært af erfaringen har jeg denne gang ikke fyldt feriekufferten med, hvad jeg betegner som den dårlige samvittigheds litteratur. Her påtænkes ikke bøger, der kredser om de krige, væbnede etniske konflikter, urimelige overgreb og menneskeskabte katastrofer, jeg givetvis havde kunnet forhindre, hvis jeg blot engagerede sig en smule mere i verdens gang og ikke brugte så meget tid på at kradse huslejen ind.
Nej, det er de lødige (og som oftest også omfangsrige) værker, man i løbet af året er blevet skænket af velmenende sjæle, der i et væk er optaget af, at vi andre holder samme høje dannelsesniveau som dem selv. Og som nu hober sig op i et hjørne, hvor de stilfærdigt ligger og samler støv, mens deres tilstedeværelse hvisker: »Halvstuderede røver! Slette menneske! Åndsamøbe« og andre ubehagelige sandheder.
Så når der vanker lidt ferie (og jeg skriver med vilje ’lidt’), har det til dato været et fast ritual at skovle hele lortet i en kuffert med klar forventning om at få lortet læst under fremmed himmel. Der er der jo tid til det. Herregud, er der noget bedre end at ligge og slange sig på et hotelværelse med en bog og sin elskede indenfor rækkevidde? Fruen og jeg er nærmest verdensmestre i lige netop den disciplin, der føles både godt, rigtigt og retfærdigt, og så er det tilmed en übernice måde at genoplade de nedkørte batterier på.
Og så kan jeg huske (eller snarere: ikke glemme!), hvorledes min kære kollega Bo Green Jensen engang i tidernes morgen havde en artikel i Weekendavisen, hvor han i løbet af en sommer havde gnavet sig gennem noget i retning af hele Fremads Folkebibliotek. Det var en overvældende mængde tekst, han havde sendt gennem systemet. Tilmed liggende i en hængekøje, så vidt jeg husker. Det har siden stået for mig som et uopnåeligt ideal for en læsende gentleman, og jeg har altid gerne villet have gjort ham kunsten efter.
Men må med skam melde, at jeg aldrig tilnærmelsesvist har nået samme højder udi læsningens strenge, men også givende disciplin. Tværtimod efterlader jeg i mit kølvand et ordentligt bibliotek af kvart- og halvlæste bøger, hvor jeg er gået i stå, ikke nødvendigvis på grund af værkernes karakter endsige kvalitet, men fordi jeg ofte først når frem til denne intellektets oase ud på de små timer, hvor hovedet summer af deadlines, indkøbslister, madlavning, hundeture og menneskelig interaktion, hvorfor jeg efter en 10-12 sider såmænd falder i søvn.
Og bøger bør nu for så vidt muligt nydes i et stræk, i et sug af selvforglemmelse. For ellers finder man ikke det gode flow, hvor man følger den skrivende ud i enhver tænkelig afkrog for at få det hele med. Og der har jeg i årevis ment og tænkt og troet, at alle de i løbet af året ophobede bøger kunne fortæres i de kostbare døgn, hvor jeg ikke står til rådighed for enhver, der kunne tænke sig at udveksle mine kompetencer med om ikke cool cash så dog en rask bankoverførsel.
Men hallo! Ferie!! Hvad handler det om, andet end at gøre lige hvad der passer én? Fruen og jeg finder altid en boghandel og indkøber dér yderligere tekst i form af herligt skinnende engelsksprogede paperbacks af den art, hvor dybt kriminelle handlinger sætter plottet på skinner. Som vi så øjeblikkeligt kaster os over med noget, der til forveksling minder om fryden ved at skulke fra skole. Hvorfor den dårlige samvittigheds litteratur som tommelfingerregel er lige så ulæst ved hjemkomst som afrejse.
Men nu og her, hvor jeg sidder med udsigt til et smukt østjysk landskab, hober bøgerne sig ikke op derinde på værelset på samme måde som min kuffert ikke vejede et ton. Eneste medbragte bog er favoritten Mesteren og Margarita af Bulgakov. Den under jeg mig selv at læse. I et stræk. For ligesom at mildne overgangen fra dagenes dont til dette herlige driverliv. Yay!Og når det er gjort, er det tid til en røvfuld krimier på engelsk. Jo, gu er jeg blevet klogere med alderen.
 
Klaus Lynggaard er forfatter og anmelder
Ugens personlige klummer: Mandag: DerudefraTirsdag: KampzonerOnsdag: I medierne Torsdag: I kulturen Fredag: 10’erneLørdag: Borgen
",3.0,26. juli 2012,"Men nu og her, hvor jeg sidder med udsigt til et smukt østjysk landskab, hober bøgerne sig ikke op derinde på værelset på samme måde som min kuffert ikke vejede et ton. Eneste medbragte bog er favoritten Mesteren og Margarita af Bulgakov. Den under jeg mig selv at læse. I et stræk. For ligesom at mildne overgangen fra dagenes dont til dette herlige driverliv. Yay!Og når det er gjort, er det tid til en røvfuld krimier på engelsk. Jo, gu er jeg blevet klogere med alderen."
2417,/debat/2015/06/valgtests-truer-demokratiet,Valgtests truer demokratiet,Tina Splidsboel," De burde forbydes, de evindelige valgtest, der florerer på samtlige medier i disse valgtider. Erklærer man sig mere eller mindre enig i 10-20 forskellige spørgsmål, fortæller de én, hvilket parti man skal stemme på. Nogle af dem giver dig sågar navnet på den kandidat, du er mest enig med.
Man kunne jo vælge at opfatte dem som en god omgang underholdning, men desværre tror jeg, at de har ret meget magt. Min teori: Christiansborg er fyldt med meget kloge og meget veluddannede mennesker, og derfor foregår den politiske diskussion ofte på et plan og i et sprog, som mange ikke kan følge med i – de står af. Helt af. Og her dukker valgtesten op som den frelsende engel, der nemt og bekvemt guider blyanten i stemmeboksen. Under kommunalvalget i 2013 oplevede jeg indtil flere journalistkolleger, der var så travle i deres hverdag, at de ikke havde tid til at sætte sig ordentligt ind i hverken kommunalpolitik eller kandidater, så de stemte ud fra, hvad en eller anden given test havde vist.
Det er kun, når vi ryger ud af den blok, vi normalt opfatter os selv som en del af, at alarmklokkerne ringer. Min gymnasieveninde interesserer sig ikke for politik, men hun har to dagsordener, hun sætter sit kryds ud fra. Dyrevelfærd og ældreomsorg. Hun er altid mest enig med Dansk Folkeparti i valgtestene, men kunne aldrig finde på at stemme på dem.
En lignende skepsis ville være passende for mange af os andre, der blåstempler testresultatet, hvis blot det er i tråd med vores umiddelbare selvbillede. For mange af os har det nok i virkeligheden som min gymnasieveninde: Vi interesserer os for nogle særlige dagsordener, men ikke dem alle. Valgtestene er ofte sammensat af alle mulige forskellige temaer ud fra devisen, at lidt af alt skal med. Jeg kan snildt forestille mig, hvordan det foregår ude på redaktionerne: »Jamen, vi skal også have et spørgsmål om dagpenge, retspolitik, udlændinge, velfærd, EU, skat, asyl, miljø, ligestilling og bla bla bla .«
Men det er vel de færreste af os, der går op i det hele? Vi har vel alle – som min veninde – nogle udvalgte temaer, vi sætter vores kryds efter? Men det tager testene kun i ringe grad højde for.
Over et glas portvin en søndag aften er jeg og en anden veninde, der er ved at lægge sidste hånd på sin ph.d. i journalistik, lettere rundforvirrede over en række af spørgsmålene i et par forskellige test.
»Dagpengeperioden i Danmark bør være to år i stedet for fire år.« Jamen, dagpengeperioden er da allerede sat ned til to år?
I andre spørgsmål mangler vi at få baggrunden og præmissen forklaret: »Der bør skabes flere job i den offentlige sektor?« Muligvis, men hvor i den offentlige sektor? På bekostning af hvad? Hvilke typer af job er der tale om?
Mens helt andre spørgsmål bliver for nichenørdede og uden for vores interessesfære: »Danmark skal have et nationalt testcenter for vindindustrien, hvor der kan afprøves prototyper af meget store vindmøller.«
Med tvivl og mangler af den kaliber er det da klart, at selv to relativt oplyste borgere går fejl af disse valgtest. Problemet er bare, at vi normalt ikke vil opdage det, så længe vi bare havner i den blok, vi forventede at havne i.
Et par medier som Altinget.dk og dr.dk har dog uddybet deres spørgsmål i valgtestene med baggrundsinformation, hvilket hjælper lidt på vej. Mens TV 2’s valgtest lover, at det »kun tager 2 minutter« og vupti, så ved du, hvad du skal stemme.
Og jo, det positive ved valgtestene er, at man i nogle af dem bliver præsenteret for kandidater, man ikke kendte i forvejen eller vidste, man var lidt enig med i nogle spørgsmål, men det opvejer ikke den kæmpe fejlmargin, de rummer. Slet ikke.
Så kære medier, for demokratiets skyld lad være med at lave disse halvhjertede og ikkegennemtænkte valgtest – også selv om det koster dyrebare klik på jeres hjemmeside.
Tina Splidsboel er journalist. 
Klummen er udtryk for skribentens egne holdninger
",2.0,8. juni 2015,"Mens helt andre spørgsmål bliver for nichenørdede og uden for vores interessesfære: »Danmark skal have et nationalt testcenter for vindindustrien, hvor der kan afprøves prototyper af meget store vindmøller.«"
3004,/debat/2015/03/gode-raad-kvindebevaegelsen,Gode råd til kvindebevægelsen,Ruben Svingholm Schulze-Berge," KRONIK – En kraftig vind blæser i de lyserøde sejl. I EU diskuterer de igen kvindekvoter, Nicki Minaj er sprunget ud som feminist, og herhjemme kan du ikke åbne en avis uden at støde på kønsdebatten. Der er kommet fokus på ligestilling, og det er dejligt, for ligestillingen gavner jo os alle. Ligestillingsbevægelsen er mangfoldig og farverig, og der findes alt fra queer-jihaddere og økofeminister til almindelige sympatisører med ligestilling. Der burde være noget for enhver smag.
Alligevel er der mange fordomme om jer feminister, og folk er ret trætte af jer. Hvad kan I gøre ved det?
Tal pænt
Når I med god grund gør en stor sag ud af fænomener som Ti stille kvinde, kæmper I for en bedre tone i debatten, især over for et enkelt af mange køn. Men når Rasmus Jarlov (K) pointerer den åbenlyse sandhed, at rige mænd er mere eftertragtede end rige kvinder, udsættes han for en shitstorm uden lige.
Ligestillingsdebatten er en hvepserede. Jeg støder hyppigt på argumentet om, at jeg som hvid mand ikke kan forstå kvinders ligestillingsproblemer, og at jeg skal lukke min privilegerede snabel. Og da Mikael Brorson sidste år havde et debatindlæg om abort med titlen »Kvinders ret til egen krop stopper der, hvor de krænker et barns ret til at leve« i Politiken, blev en københavnsk feminist så forarget, at hun opfordrede ham til at »holde din fede kæft og kravle tilbage i dit middelalderhul og stikke de der 15.073 kors op i røven«.
Den slags er ærgerligt, for debattonen er ikke kun trættende, den er også kontraproduktiv. Spydige angreb på nettet gavner ikke nogen, og de får feminister til at fremstå som overemotionelle hystader – og det er I naturligvis ikke. Husk på, at folk generaliserer, og at dumme udtalelser smitter af på opfattelsen af helheden.
Undgå offerrollen
Offerrollen anvendes flittigt både på kvinder i toppen og kvinder i bunden.
Prostituerede gøres til ofre, det samme sker for kvinder i erhvervslivets top. Begge dele er ærgerligt.
Forsøger man at ramme prostitution med kriminalisering af kunderne, fremstiller man kvinderne som viljeløse og uden evne til selv at træffe sunde valg i deres liv. Og øremærker man fra statslig side bestyrelsespladser, sender man et signal til kvinderne om, at de ikke kan selv. Man stempler dem som underlegne og hjælpeløse.
Benytter I jer af offerrollen, skader I hele kvindekønnet. Folk vil opfatte jer som svage. Margaret Thatcher og Angela Merkel blev ikke stærke ledere ved at klynke over patriarkatet.
Mænd har historisk set skullet konkurrere fra barnsben om stammens respekt og muligheden for at forplante sig, hvorimod kvinder oftest var garanteret et par børn på grund af deres køn. Hvis kvinder vil frem i erhvervslivet, må de opføre sig, som mænd plejede at gøre. Anerkendelse er ikke en universel ret, men noget man må stræbe efter.
Hvis I alligevel vælger den slags kampe, må I selv vise et godt eksempel. Dansk Kvindesamfund ønsker, at den danske stat tvinger alle landets virksomheder til at have en ligelig fordeling af køn i deres bestyrelser, men organisationens egen bestyrelse består kun af kvinder. Det giver måske god mening for lige præcis denne forening, men det virker bare hyklerisk, at en gruppe vil påtvinge resten af nationen en model, den ikke selv overholder.
Undgå også kønsstereotyper
Når feminister debatterer forældreskabssager, stereotypisk legetøj til børn og retten til at amme i cafeer, får I jer selv til at fremstå som mødremaskiner. Det er utvivlsomt vigtige emner, men det sender et signal om, at familien og hjemmet er jeres – kvindens – territorium. Og det er jo ikke meningen.
Der findes smartere initiativer. Dansk Kvindesamfund afholdt for nogle uger siden et økonomiseminar, hvor deltagerne lærte om iværksætteri og lønforhandlinger. Det må de roses for. Det kan reelt forbedre kvinders situation, og det fremstiller dem som ambitiøse og relevante mennesker.
Kæmp for mænd
Det problematiseres sjældent, at kvinder vinder bopælsforældremyndigheden i 90 procent af alle danske skilsmissesager. Det er jo meget naturligt, at det er moderen, der oftest bliver primæromsorgsperson. Moderen har født og ammet barnet. Traditionelt set er det hende, der tager sig af hus og hjem. Men da flere politikere for nylig gjorde sig til talsmænd for større ligestilling mellem kønnene efter skilsmisse, faldt det mange feminister for brystet.
Det klinger imidlertid hult. For når (venstreorienterede) feminister altid vil have resultatlighed på alle andre områder, er det iøjnefaldende, at de ikke vil have resultatlighed på områder, hvor kvinder allerede er privilegerede. Det sender et skævt signal og virker dobbeltmoralsk.
Jeg har oplevet meget vilje blandt feminister til at forandre mænds generelle trivsel. Mænd dropper oftere ud af skolen, havner oftere i fængsel og begår oftest selvmord.
Feministerne i min egen omgangskreds mener, at mistrivslen skyldes »den sexistiske, maskuline kultur«: Mænd undertrykker deres følelser, bliver voldelige og skader kvinder og sig selv. Med andre ord: »Opfør dig feminint, og alt bliver bedre.« Det er nemt at udnævne maskulin kultur til syndebuk, men det er den forkerte tilgang. Man bliver upopulær af at fortælle halvdelen af befolkningen, at deres kultur er skadelig. Og man har heller ikke ret. Sammenligner man med resten af Europa, er danske mænd nogle af de mest feminiserede og ligestillede. Samtidig har danske mænd en af Europas højeste selvmordsrater, og de danske kvinder er blandt dem i EU, der oftest føler sig udsat for chikane.
Hvis kvinderne for alvor vil vise, at ligestilling rækker ud over deres egne interesser, er juridisk abort en god mærkesag. Juridisk abort vil give mænd reelle rettigheder i uønskede graviditeter, og det vil beskytte kvinder, da mænd ikke længere skal ty til vold og trusler for at undgå at skulle forsørge et uønsket resultat af et one night stand i 18 år.
Stil de små sko på hylden
Danmarks Socialdemokratiske Ungdom demonstrerede under sin daværende forkvinde Camilla Schwalbe foran burgerrestauranten Hot Buns i København. Princippet om, at kvinder må bestemme over deres egen krop blev pludselig fortrængt af en socialdemokratisk smålighed, der synker ned i sin rødeste tid på måneden, fordi kvinder rent faktisk selv vælger at blive burgersælgende sexobjekter.
Det er spændende med lidt idealisme, men udadtil virker det både barnligt og useriøst.
Drop forældede tabersager
Det er blevet kritiseret, at der ikke rejses nok voldtægtssager, og at der ikke fængsles tilstrækkeligt mange voldtægtsmænd. Både Lisa Holmfjord, Dansk Kvindesamfunds forkvinde, og ligestillingsminister Manu Sareen har delt materiale på Facebook med efterhånden velkendte budskaber: »Et nej er et nej«, »Voldtægt er altid voldtægtsmandens skyld«. Det er efterhånden bare uinteressant. Alle er enige om, at voldtægt er forfærdeligt, læserbreve og statusopdateringer stopper ikke voldtægter, og vi får ikke ligestilling ved at smide flere mænd i fængsel. Grunden til, at så få voldtægtssager ender med en dom, er de bøvlede bevisbyrder. Vi lever i et demokrati, hvor man er uskyldig, indtil det modsatte er bevist – og tak for det.
Ruben Svingholm Schulze-Berge er medlem af Liberal Alliances Ungdom, Haderslev




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",65.0,9. marts 2015,"Danmarks Socialdemokratiske Ungdom demonstrerede under sin daværende forkvinde Camilla Schwalbe foran burgerrestauranten Hot Buns i København. Princippet om, at kvinder må bestemme over deres egen krop blev pludselig fortrængt af en socialdemokratisk smålighed, der synker ned i sin rødeste tid på måneden, fordi kvinder rent faktisk selv vælger at blive burgersælgende sexobjekter."
12037,/debat/2011/06/saudi-arabien-anti-revolutionens-hoejborg,Saudi-Arabien er  anti-revolutionens højborg,Soumaya Ghannoushi," Lidet anede Riyadh, at det alvorligste strategiske slag imod dets indflydelse i regionen skulle komme  ikke fra Teheran eller Teherans agenter i Bagdad  men fra Kairo, dets nærmeste arabiske ven. Mubaraks fald betød ikke blot tabet af en stærk allieret, men sammenbruddet for hele den gamle magtbalance. Regionen kunne ikke længere inddeles i en Riyadh-Kairo-akse imod en Teheran-Damaskus-forbindelse. Det Arabiske Forårs revolutioner brød løs i begge lejre: i det 'moderate' Egypten og Tunesien såvel som  i det 'ekstremistiske' Damaskus og Tripoli. Den væsentligste udfordring for det saudiske regime er i dag ikke længere Syriens, Irans eller Hizbollahs indflydelse, men de igangværende revolutioners smitte.
Saudierne sendte da også tropper til det lille kongerige Bahrain for at undertrykke et oprør mod kong Khalifas' sunnimuslimske styre. Og da Yemens revolution brød ud, skyndte man sig at afstive Ali Abdullah Salehs regime ved at pumpe millioner ind  i hans kasser, så han kunne købe stammernes loyalitet og forsyne sin hær med nyt materiel, efterretningssystemer og logistisk støtte. Selv om Riyadhs herskere foragter Saleh, fordi han trak dem ind i en rodet konflikt med de shiamuslimske houthier ved deres sydgrænse i 2009, har de altid stået ham bi. Men efterhånden som folkeopstanden voksede sig stærkere, fik tilslutning fra de fleste stammer og udløste afhopninger i hæren, havde det saudiske regime til sidst intet andet valg end at give slip på sin mand i Sana'a   dog under forudsætning af, at dette ikke blev opfattet som frugten af det folkelige pres, men som en ordnet overgang inden for rammerne af Golfens Samarbejdsråd. Med Saleh ude af landet efter angrebet på hans præsidentpalads forsøger  Riyadh nu igen at vriste  initiativet fra gaden og fungere som den afgørende powerbroker i Yemen.
Selv om Saudi-Arabien  i årevis har stræbt efter at isolere Syrien fra Teheran, er det ikke alt for ivrigt efter at se sin gamle fjende bryde sammen under indtryk af de vedvarende folkelige protester og kaster nu derfor sine kræfter ind for at beskytte Assad-regimet. Kong Abdullah har sågar ringet til Syriens præsident Assad for at tilbyde »sin solidaritet med Syrien imod de konspirationer, der søger at undergrave dets stabilitet og sikkerhed«.
Støtte for milliarder
Saudi-Arabien sparer sig ikke nogen udgifter, når det gælder om at inddæmme  eksisterende revolutioner og undertrykke potentielle. Trods sin frygt for det postrevolutionære Egypten har Saudi-Arabien for nylig givet det fire milliarder i støtte for at formilde dets generaler; 20 milliarder dollar har det udøst på Bahrain og på Oman  endnu et kongerige, der plages af uro  mens 400 millioner dollar er doneret til Jordan.
For Riyadh skaber de arabiske revolutioner en farlig præcedens for de arabiske monarkiers undersåtter og må derfor undgås for enhver pris. Dette er baggrunden for Saudi-Arabiens invitation til Jordan og Marokko om at deltage i Golfens Samarbejdsråd  en organisation, der burde omdøbes til Klubben for Arabiske Despotiske Monarkier. Jordan, der er kendt for sit magtfulde sikkerhedsapparat, vil kunne fungere som nyttig buffer imod revolutionære fra det levantiske Syrien. Med hensyn til Marokko  hvis invitation er kommet bag på mange, beliggende, som det er, i den stik modsatte ende af den arabiske verden  er dets vigtigste dyd dets 35 millioner indbyggere, der kan kompensere for tabet af Riyadhs gamle sværvægtsallierede, Egypten.
En monarkisk styreform er et fællestræk ved Jordan og Marokko. Økonomiske behov er et andet. Deres skrøbelige økonomier, som er lammet af gæld og korruption, udgør en fordel i de saudiske strategers øjne: Desto mere modtagelige for bestikkelse og manipulation er de.
Riyadh har med ængstelse set kravene om reformer eskalere. I Jordan har demonstrationerne bredt sig til stammesamfundene i syd, regimets traditionelle bagland. En bred alliance af islamister og venstreorienterede har fundet sammen efter to ministres fratræden som følge af en grov korruptionsaffære. Som Alliancens leder, Ahmad Obeidat, udtrykker det:
»Tyranni og korruption er Jordans største problemer. Enhver bekæmpelse af korruption må starte med at reformere selve regimet.«
Samme tilstand af politisk mobilisering kendetegner Marokko  Nordafrikas eneste kongerige. 20. februar- bevægelsen, der samler mange unge oppositionelle marokkanere, har holdt ugentlige demonstrationer med krav om forfatnings- reformer. Menneskerettighedsgrupper rapporterer om masseanholdelses- kampagner og hyppig tortur. Politivolden går ofte til  excesser: Kamal al-Ammari, en prodemokrati-aktivist, blev for to uger siden slået ihjel under et prodemokratisk massemøde i den sydlige by Safa.
Må ikke ramme kongen
Ved sine bestræbelser på at befæste disse monarkier forsøger Saudi-Arabien ikke blot at beskytte dem, men stiler frem for alt efter at bevare sig selv. Dominoeffekten  at den ene arabiske republik efter den anden bliver optændt af revolutioner  må ikke få lov til at ramme ét eneste monarki. Budskabet er klart: Revolutioner er et strengt republikansk fænomen, som kongeriger er immune over for. Men målet er også at holde reformer i ave. Der kan ikke være tale om at indføre konstitutionelle monarkier.
Selv om det saudiske regime er optaget af den iranske trussel, er dets øjne lige nu mere fokuseret i Egypten og de arabiske revolutioner   de eksisterende som de potentielle. Der er intet, det frygter mere end en tilbagevenden til 1950'erne og 60'ernes scenario: Dengang Kairo stod i spidsen for en revolutionær arabisk verden imod proamerikanske konservative kongeriger. Riyadh er i færd med at genopfinde Bagdad-pagten fra 1955, der blev smedet i konfrontationen med Nasser og hans revolutionære officerer og samlede herskerne i Saudi-Arabien og Jordan (begge uofficielt), Irans shah, Iraks konge samt Tyrkiet og Pakistan. Nogle af spillerne er udskiftet, og nationalisme er erstattet med islamisme, men strukturen i det strategiske spil er den samme.
Det samme er Saudi-Arabiens mægtigste våben: penge. I en kamp, hvor indre frygt falder sammen med ydre interesser, er Riyadh ved at genoptage sin gamle rolle som fortroppen i en kold krig imod forandringer.
Soumaya Ghannoushi er idéhistoriker, tilknyttet School of Oriental & African Studies i London og datter af Tunesiens reformislamiske oppositionsleder, Rashid Ghannoushi
© The Guardian og Information Oversat af Niels Ivar Larsen
",4.0,14. juni 2011,"Selv om Saudi-Arabien  i årevis har stræbt efter at isolere Syrien fra Teheran, er det ikke alt for ivrigt efter at se sin gamle fjende bryde sammen under indtryk af de vedvarende folkelige protester og kaster nu derfor sine kræfter ind for at beskytte Assad-regimet. Kong Abdullah har sågar ringet til Syriens præsident Assad for at tilbyde »sin solidaritet med Syrien imod de konspirationer, der søger at undergrave dets stabilitet og sikkerhed«."
3663,/debat/2014/11/laeserbreve-2,Læserbreve,Redaktionen," Løndumping er ikke holdbart
Hans Winkel, Fredericia
Den 24. november bragte DR2 udsendelsen Den dag de fremmede forsvandt. Nok en gang blev det dokumenteret, at den udenlandske arbejdskraft i industri-, hotel- og rengøringsbranchen arbejder langt under overenskomstlønnen trods regeringens appel.
Forholdet blev i udsendelsen omdefineret til, at danskerne ikke er villige til at arbejde i det tempo, som de udenlandske arbejdere præsterer, og at danskerne ikke tjener nok i forhold til dagpengesystemet.
Men al økonomi har to sider. Det glemte udsendelsen. Vi så ikke, hvad arbejdsgiveren beregner i fortjeneste på den mindsteløn, han/hun tilbyder. Jeg så udsendelsen dokumentere arbejdsgiverens grådighed med udtalelser om, at det ikke er muligt at drive virksomhed med udelukkende dansk arbejdskraft.
Det må stå klart, at den danske lønmodtager og arbejdsgiver har samme interesse. Ingen skal arbejde i en virksomhed på rumænske vilkår, og arbejdsgiveren skal ikke tjene på den udenlandske arbejders sårbarhed.
Det kunne have været interessant at se nogle beregninger over, hvor meget et overskud ville falde ved anvendelse af udelukkende danske arbejdsvilkår.
Landbrugets tragedie
Mikael Witte, Harlev
Det er korrekt, når lektor Thorkild Kjærgård hævder, at der var en voldsom kritik af landbruget i 1970’erne, som gik på, at danske grise struttede af penicillin (Ditte Jensens interview »Den tryghed, som landbruget skabte, er væk. Det er en national tragedie«, den 24. november). Problemerne var store dengang. At tænke sig: Årligt blev der produceret 4,5 millioner svin.
Derfor lavede jeg en svineplakat, som svineproducenternes salgsorganisation gjorde alt for at slagte – kritikken skulle stoppes straks. Da fogedretten gjorde som forlangt, udsendte jeg en plakat, hvor jeg erklærede »total omlægning af svineproduktionen i vente«. Det er nu 36 år siden, og vi venter stadig.
I mellemtiden er svineriet fortsat. I dag producerer danske landmænd årligt 30 millioner svin. Nyheder om smågrises og menneskers dødsfald tages til efterretning, og den smilende minister erklærer, at nu er de dygtige landmænds produktion så stor, at det er umuligt at omlægge den. Men omlægningen kan stadig nås, selv om det bliver vanskeligere, jo længere tid den udskydes.
At Højesteret efter to års juridiske slagsmål erklærede mine plakater lovlige som del af den offentlige debat var ikke tilstrækkeligt til, at svineproducenterne omlagde produktionen. Der var alt for mange penge og for stor kapital på spil, til at erhvervet ville lytte til kritikken, fornuften og moralen. Nu jamrer erhvervet igen, hr. minister. Grib chancen for den omlægning.
Mere fokus på almene boliger
Ole Nørgaard Madsen, Århus
Årets finanslovforlig åbner for kommunale krav om almene boliger i bydele, hvor grundpriser udelukker såkaldte helt almindelige lønmodtagere fra en bolig. Det er bydele, hvor rige ikke ser almindelige lønmodtagere og de endnu dårligere stillede.
Forliget stopper næppe segregering af befolkningen i klassedelte bydele, om end forliget fastholder en åbning, som krisen gennem punktering af grundprisbobler skabte for mere udbredt alment boligbyggeri. Forliget indeholder ingen grundlæggende boligpolitiske reformer, som sikrer almen udbredelse af almene og dermed billige boliger.
Et krav til den almene boligsektor er billige boliger. Ikke kun for at almindelige lønmodtagere kan bo i de byer, hvor de arbejder. Også for at sikre en social boligmasse som ingen andre boligformer kan eller vil, og ikke mindst på grund af grænser for hvad de fleste vil betale i husleje uden skattefordele, chancer for værdistigninger eller udsigt til forbrug finansieret af friværdier.
Der skal politisk fokus på boliger friholdt fra spekulation og bobleøkonomi. Den almene boligsektor er i stand til at bygge gedigne boliger og fortjener bedre end de gældende vilkår.
Rusland er svækket
Gert Romme, Information.dk
Uanset hvad man mener om Mette Rodgers artikel »Et svækket Rusland skader naboers demokratiske omstilling«, er det et faktum, at Ruslands økonomi både er lille og usikker. Den økonomiske størrelse svarer til Italiens, men værdierne er utrolig skævt fordelte, hvilket gør landet til en økonomisk krudttønde, hvis det går bare lidt galt.
Og galt er det gået, for mens Rusland har provokeret Vesten i forhold til Krim, er formueejerne søgt til især Malta med deres formuer. Det har medført, at rublen på kort tid er faldet med 48 procent i værdi, hvilket har ført til store prisstigninger for både simple leveomkostninger, energi samt importerede produkter, uden at lønnen har kunnet reguleres op.
Og nu hvor eksporten til Vesten også er truet, kan alt ske i Rusland. Så ved jeg ikke, om Vesten føler sig mere sikker med en ærekær psykopat ved roret i atommagten Rusland under disse omstændigheder.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,27. november 2014,Landbrugets tragedie
10110,/debat/2012/04/danmark-blevet-stammesamfund,Danmark er blevet et stammesamfund,Cecilie Thorup," Vi fokuserer mere og mere på os selv og vores egne interesser, og derfor søger vi sammen i stammer med mennesker, vi kan spejle os i. Men det er en farlig udvikling. Sådan lyder advarslen fra den pensionerede professor og overlæge Povl Riis, som kalder begrebet for ’tribalisme’.
»Kompleksitet er en gave, og den holder os vågne. Vi skal lære af hinanden, og vi skal forny og genskabe os selv. Det opnår vi ikke ved at se på hinanden som et opdelt samfund,« siger han.
Povl Riis oplever ’tribalisme’ som en tendens i det civilsamfund, som han gennem hele sit liv har været en del af – bl.a. i kraft af hans engagement i Den Centrale Videnskabsetiske Komité, som konsulent for Europarådet i etiske spørgsmål og som medarbejder hos flere store almenvidenskabelige tidsskrifter.
Ifølge Povl Riis er det skadeligt for samfundet, at vi bliver mere og mere opdelte. Han mener, at stammeopdelingen er problematisk, fordi det er i kraft af vores modsatrettede meninger og vores afspejlinger i hinanden, at vi udvikler os.
Det opdelte samfund oplever han især i organisationer, der har med humanitært arbejde at gøre, og hvor de enkelte aktører kæmper for, at det skal være netop deres organisation, der skal tage sig af de medmenneskelige problemer i samfundet.
Rettigheder frem for dyder
Povl Riis peger på, at vi i langt højere grad end tidligere fokuserer på, hvad vi har af rettigheder som borgere, og hvad vi kan kræve, frem for, dyder som at være barmhjertig, gavmild og det at være flittig.
»I stedet for at basere samfundet på medmenneskelighed og dydsetik, ser vi i dag en tendens til at rettigheder vægter højere end dyder i civilsamfundet«.
Povl Riis nævner et eksempel med en ældre person, der snubler og falder på gaden. Det er i vores egenskab af medmennesker, forklarer Povl Riis, at det er vores dydsforpligtelse at se, hvad man kan hjælpe med. Hvis man derimod ignorerer hændelsen og går videre, svigter man lokalsamfundet.
»Dyderne præger ikke samfundets indretning og struktur længere. Der mangler en opmærksomhed over for dem,« siger Povl Riis.
Krævementaliteten
Årsagen til transformationen i civilsamfundets mentalitet findes ifølge Povl Riis i velfærdssamfundet selv.
»Vi har skabt et velfærdssystem, men det er også en fare og en trussel for det selv samme velfærdssamfund, fordi vi i stigende grad tænker: Det kan staten tage sig af,« siger han.
Velfærdssamfundet har overtaget de store opgaver, og Povl Riis mener, at det har skabt borgere, der i højere grad har sig selv og ikke samfundet for øje.
»Vi må tage et medansvar over for os selv og hinanden uden for det, der hedder sundhedsvæsen, lokalpolitik og andre institutioner,« siger han.
Medierne spiller også en stor rolle i værdiskredet, for det er ifølge Povl Riis i høj grad her, spillereglerne for civilsamfundet afstikkes. Men i medierne er det ikke længere dyderne, der er i fokus, men derimod rettighederne – og derfor er det også automatisk det, der kommer til at præge vores samfund.
Det gælder ikke mindst i forargelsesjournalistikken, som ifølge Povl Riis har medvirket til skredet fra dyder til rettigheder. Begrebet dækker over journalistik, som fokuserer på en enkelt eller et fåtal, der har fået krænket sine rettigheder. Det kan eksempelvis være i form af en svigtende hjemmepleje. Ofte er der tale om unuancerede enkelttilfælde, som opildner til forargelser frem for handling og ansvar, påpeger Povl Riis.
»Journalistikken er i høj grad præget af enkelttilfælde, der får en omgang med forargelsesjournalistik, og som til slut bliver krydret med lidt ekspertudtalelser,« siger Povl Riis og uddyber:
»Man bruger forargelsen – og dermed rettighederne – frem for at fokusere på dyderne.«
Og med det mener han, at tendensen svigter både samfundet og fællesskabet, og i stedet får os til at fokusere på os selv som enkeltpersoner.
Maskeret egennytte
Det opdelte samfund og krævementaliteten bidrager til en ’maskeret egennytte’. Folk gør gode ting for deres egen skyld og ikke for andres, påpeger Povl Riis.
»Det ser ud til, at flere og flere tænker: ’Hvis det ser spændende ud og skaber prestige, så må det være noget for mig.’ Det lader til, at folk har glemt at gøre ting for andres skyld og ikke kun for sig selv,« siger han og fortsætter:
»Man gør noget til glæde og nytte for andre, men i samme forbindelse mener man, at man hæver sig over andre.«
Povl Riis mener, at det er afgørende, at vi søger tilbage til uselviskheden og vigtigheden ved at fokusere på, hvad man kan gøre for andre – uden at få noget for det.
»Vi skal huske, vi er omgivet af medmennesker, og i stedet for at snakke om det, vi gør for andre mennesker, skal vi bare gøre det. Praleriet skaber jo hverken vækst eller fornyelse i civilsamfundet.«




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",13.0,24. april 2012,Krævementaliteten
10072,/debat/leder/2012/04/katastrofalt-tysk-benspaend,Katastrofalt tysk benspænd,Mette Rodgers," Når politikerne kommer derud, hvor de tvinges til at afvise, at tanken om en økonomisk hjælpepakke er blevet diskuteret, så ved vi – desværre af erfaring – at det står rigtig skidt til. Og kun få timer efter økonomiminister de Guindos afvisning, blev landet skubbet endnu tættere mod afgrunden, da kreditvurderingsinstituttet Standard & Poor’s meddelte, at det nedjusterede Spaniens kreditværdighed for anden gang i 2012.
S&P begrunder nedgraderingen med en »voksende sandsynlighed for, at regeringen vil blive nødt til at yde yderligere finansiel støtte til banksektoren« samt udsigten til faldende vækst på grund af »faldende disponible indkomster, nedjusteringer i den private sektor« og »implementeringen af regeringens (…) konsolideringsplan«.
Som om den melding ikke var slem nok, så kunne landets statistiske bureau meddele, at arbejdsløsheden i årets første kvartal steg til 24,4 procent.
Nyhederne fra Spanien har formentlig fældet de sidste stædige optimister, der et kort øjeblik tillod sig at tro på, at alt var godt, efter Den Europæiske Centralbanks (ECB)kreditindsprøjtning på 1.000 mia. euro til Europas banksektor i december og februar i form af billige lån. For en stund så det ud til, at markederne faldt til ro, og der var spæde tegn på spirende optimisme, der er så nødvendig for at få gang i investeringerne, i nye projekter, nyansættelser, forbruget – kort og godt væksten.
Imidlertid blev ECB-lånenes effekt kortvarig, og de har desuden ikke ført til det øgede udlån til små og mellemstore virksomheder, som banken havde håbet. Tværtimod viser en evalueringsrapport, at de europæiske virksomheder i stedet rapporterer om »en forværring i rådigheden af banklån«.
De spanske banker, der var blandt de ivrigste modtagere af ECB-lånene, står snart igen med et finansieringsproblem, og med ECB’s afvisning af at pumpe endnu en omgang billige lån ud i systemet er det unægtelig svært at se, hvordan Spanien kan få brudt den onde cirkel og undgå samme skæbne som Grækenland, Irland og Portugal.
Som Europas femtestørste økonomi er Spanien imidlertid i en helt anden boldgade, og netop af den grund bliver der i disse dage tænkt så det knager for at finde en måde at bryde det mønster, vi hidtil har set: En spredning af krisen til et nyt land, så snart en hjælpepakke er underskrevet.
Et løsningsforslag, der ifølge medierapporter bliver overvejet blandt eurozone-lederne og ECB, er at lade den permanente stabiliseringsmekanisme yde lån direkte til banker frem for EU-landenes regeringer. Det vil have den fordel, at man derved undgår at den spanske stat bliver nødt til at nationalisere sine banker og derved ender med en endnu større offentlig gældsbyrde end den, der i øjeblikket tvinger regeringen til at gennemføre pinefulde nedskæringer. Tilhængere af ideen tæller bl.a. Den Internationale Valutafond.
Med et Spanien sendt til tælling af de seneste dårlige nyheder skulle man synes, at ’nu’ er et rigtig godt tidspunkt, at i det mindste diskutere nye veje. Imidlertid har den tyske kansler, Angela Merkel, – og hendes støtter i og uden for Tyskland – allerede gjort det klart, at de på ingen måde vil acceptere en udvidelse af redningsmekanismens mandat, fordi banker ikke som stater kan gennemføre de reform- og nedskæringsplaner, der normalt følger med en hjælpepakke.
Ligesom i diskussionen om euroobligationer, hvor alle lande garanterer hinandens gæld, og debatten om, hvorvidt ECB’s mandat bør udvides, så den kan forsvare møntunionens medlemmer. Merkel har dog igen blokeret for det, mange økonomer ser som en nødvendighed snarere end et valg, hvis man vil de systemiske fejl i eurozonens konstruktion til livs en gang for alle. Resultatet af denne stædighed og den nuværende stramme økonomiske politik bliver i disse dage tydeligere og tydeligere. I denne uge faldt også det konservative Storbritannien tilbage i recession. Med S&P’s ord: »Strategien for at håndtere den europæiske gældskrise har endnu ikke været effektiv«.
Hvis ikke Europas ledere snart indser, at de må ændre kurs, så vil S&P få ret i, at »den langsigtede udsigt er negativ« – ikke kun for Spanien, men for hele Europa.
",9.0,28. april 2012," Når politikerne kommer derud, hvor de tvinges til at afvise, at tanken om en økonomisk hjælpepakke er blevet diskuteret, så ved vi – desværre af erfaring – at det står rigtig skidt til. Og kun få timer efter økonomiminister de Guindos afvisning, blev landet skubbet endnu tættere mod afgrunden, da kreditvurderingsinstituttet Standard & Poor’s meddelte, at det nedjusterede Spaniens kreditværdighed for anden gang i 2012."
3201,/debat/2015/02/chefstrategiske-dyder,Chefstrategiske dyder,Georg Metz," Forleden skrev professor Peter Harder en bemærkelsesværdig kronik i Politiken, hvori kronikøren fastnaglede Venstre på partiets efterhånden konsekvente forvridning af politisk og almindelig moral. Som sprogprofessoren gjorde opmærksom på, er chefstrateg Hjort Frederiksens defensorat for Troels Lund Poulsen betegnende.
Så meget desto mere når en central politiker som chefstrategen i spagat af forargelse forsvarer den tidligere skatteminister, mens manden ifølge aviserne udstyret med Folketingets næse i anledning af sagen farer landet rundt og holder foredrag om egne bedrifter.
Ikke et øjeblik falder det defensor eller Troels Lund Poulsen ind, at en eksminister i en sådan situation frem for et selvbestaltet triumftog båret på partiledelsens skjolde burde klæde sig i sæk og aske og beklage, at han og ingen andre var årsag til balladen – og ansvarlig. Husk at ombudsmanden blev snydt, og at kommissionen i øvrigt ikke troede Lund Poulsen over en dørtærskel: at han som hævdet ikke havde drøftet den prominente skatteyders personlige forhold med sin chef og sine håndlangere!
Ansvaret i sagen er klart, der var blot ikke (mere) synlig røg fra revolveren, hvilket satte en stopper for yderligere juridiske forholdsregler. Kun næsen sidder nu tilbage. Og reputationen.
Men sådanne småting anfægter ikke Lund Poulsens chef, Løkke Rasmussen, eller Hjort Frederiksen, der i egen ministertid forvaltede ulovligt – kreativt som hans tidligere partiformand og forbillede – hvilket udløste en Cavlingpris til den DR-journalist, der afdækkede kreativiteten. Hjort Frederiksen har aldrig forlangt dementi, aldrig kommenteret sagen, endsige stævnet journalisten, men kunne på denne baggrund være stillet for Rigsretten. I en bedre verden.
Forleden optrådte Hjort Frederiksen i Frederiksborg Amts Avis med en opfordring til sine landsmænd om at vende tilbage til de gamle dyder. Journalisten var for høflig til at spørge hvilke dyder det mon var, den magtfulde mand havde i tankerne.
Leverandør af nysprog
Venstre er om nogen i den danske politiske stadig mere belastede kultur, storleverandør af nysprog hvis formål er at tilpasse dyd og værdier efter egne behov og interesser. Fogh Rasmussen satte med succes denne standard, som Venstres ledelse har fulgt lige siden. Bedre folk i partiet, men ikke mange, har draget konsekvensen og sagt farvel. Moralen i partiet er skotskternet: den ideale fordring til andre pedantisk, over for partiets egne er tolerancen mere generøs.
Brænder lokummet, og det gør det ofte, er det acceptabelt, ja, ønskeligt at fifle med sandheden: fordreje udsagn, bagatellisere det monstrøse og sløre og skjule beviser og bilag. Formanden går som bekendt i spidsen. En fremtrædende person som den ikke uefne, men med tiden og indflydelsen inficerede Søren Pind – åbenmundet som en dybsindig ladeport – agter ifølge eget udsagn ikke at følge bestemmelserne for partistøtte, som loven måtte foreskrive.
Begrundelsen minder om en af det hedengangne, i realiteten lyslevende Fremskridtspartiets kulørte MF’er. Mogens Voigt hed han, en komprimeret håndfast fætter i kappeløse træsko altid parat til øretæver, som offentligt meddelte, at han ikke drømte om at overholde fartgrænserne, men flintrede rundt på de jyske landeveje så hurtigt kareten kunne trække – det havde hans bil bedre af, som han sagde. Hensigten og midlerne er på samme vis i venstrefolks mund og adfærd smart ikke til at skelne fra hinanden. Partiet afventer blot et komfortabelt flertal.
Lang og pinagtig liste
Blandt dannede folk bruger man ikke at sætte spørgsmålstegn ved folks moral og motiver. Men Venstres egen formand koketterer med sin fortid som spejder, hvad den har lært ham. Så for én gangs skyld: Hvad ville Venstre og Claus Hjort Frederiksen sige, hvis en socialdemokratisk minister havde sladret sig hæs om en modstanders skatteforhold og ægtefælles seksuelle orientering?
Hvad ville Claus Hjort Frederiksen have sagt om en rival til regeringsmagten, der misbrugte betroede midler til overforbrug ved officielle forpligtelser? Hvad ville Claus Hjort Frederiksen have udtalt om en rivaliserende statsministerkandidat, der i store afsnit af sit politiske liv – for ikke at sige det hele – havde mingeleret med regninger og bilag på underbukser og sokker og naturfilm på hotelværelserne (under falsk navn) samt fadbamser og en lurvet pakke cigaretter?
Er det umuligt at forestille sig Claus Hjort Frederiksen hidse sig op over pampere, beløjet til lejligheden som sådanne, således som Fogh Rasmussen lancerede sine giftigheder om socialdemokrater og pamperi i sin tid?
Ordet uanstændigt forekommer ofte i Hjort Frederiksens mund. Ikke mindst i anledning af næsen til kollegaen.
Hvordan er man skruet sammen, når man håndterer sin politiske retorik på den facon? Det burde Claus Hjort Frederiksen overveje med sig selv.
Ikke for noget, men når chefstrategen tager gamle dyder i sin redebonne mund, er det vel en overvejelse værd, om mandens egen dyd kan stå distancen. Claus Hjort Frederiksen griber næppe i sin svulmende barm og stiller sig selv sådanne og andre moralske spørgsmål.
Det ligger ikke for. Så lidt som for andre ledende folk i det gamle bondeparti der altid har været kendt for at holde fingeren betænkeligt nær vægtskålen, men trods alt også – periodisk – har befordret god borgerlig moral i bagagen bistået af borgmestervenstres mere udtalte hæderlighed som korrektion, når dyden stod for fald.
Listen over venstrefolks udskejelser er lang og pinagtig. Slå selv efter på nettet, der opremser adskilligt.
Venstre og Claus Hjort Frederiksen har som klart mål at generobre regeringsmagten – vel sagtens for at kunne forlænge remsen – uantastet i det uendelige.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",19.0,7. februar 2015,"Ansvaret i sagen er klart, der var blot ikke (mere) synlig røg fra revolveren, hvilket satte en stopper for yderligere juridiske forholdsregler. Kun næsen sidder nu tilbage. Og reputationen."
851,/debat/2016/01/debatkulturen-aldrig-haft-bedre,Debatkulturen har aldrig haft det bedre,Kim Sørensen," Hvis man har et bare nogenlunde normalt medieforbrug og måske ligefrem er udstyret med en facebookprofil, vil man hurtigt få det indtryk, at danskerne har sluppet den retoriske håndbremse og kastet sig ud i et sandt orgie af nederdrægtige tilsvininger.Og siden der ikke går røg af brand, uden at der er ild, kan såvel medier som landets meningsdannere også forsyne os med en nærmest endeløs strøm af historier, om hvordan debattonen er i frit fald. Så slemt står det tilsyneladende til, at statsministeren for nylig måtte finde tid i kalenderen til at adressere og dokumentere problemet via oplæsning af særligt udvalgte tilsvininger.Men uden for mediernes og meningsdannernes flittige rapporteringer fra den retoriske rendesten, hvor slemt står det så egentlig til?Når en person går ind på Lars Løkke Rasmussens (V) facebookside og kalder ham »tyskersvin«, er det naturligvis ikke kun absurd, det er direkte uacceptabelt. Men hvordan kan det egentlig være, at det lige er de grimmeste og mindst konstruktive kommentarer, der skal fylde så meget i det generelle mediebillede?  (function(d, s, id) {  var js, fjs = d.getElementsByTagName(s)[0];  if (d.getElementById(id)) return;  js = d.createElement(s); js.id = id;  js.src = ""//connect.facebook.net/da_DK/sdk.js#xfbml=1&version=v2.3"";  fjs.parentNode.insertBefore(js, fjs);}(document, 'script', 'facebook-jssdk'));NytårstaleGodt nytår til alle her på Facebook. Har lavet en alternativ version af min nytårstale... Blot en lille opfordring til, at vi holder tonen i den politiske debat. Glæder mig til mange timer med Jer alle her på Facebook i 2016.Opslået af Lars Løkke Rasmussen på 2. januar 2016 Hvis man gør sig den ulejlighed at dykke bare en smule ned i det ocean af offentlig debat, der i dag foregår på de sociale medier, på blogs og i nyhedsmediernes kommentarspor, kunne noget tyde på det netop er et spørgsmål om fokus.Jeg vil faktisk vove den påstand, at den danske debattone og debatkultur aldrig har været bedre.Det fæleste gespenstFor nylig blev Mikael Jalving pludselig en af Danmarks mest læste, kommenterede og omtalte debattører. Hvorfor? I hvert fald ikke fordi manden havde begået nogen sproglig genistreg eller begavet danskerne med en banebrydende politisk analyse.Bevares, et eller andet sted i Jalvings retoriske selvdetonering var der vist nok en ganske valid pointe om noget med karrierepolitikere og den slags. Men der var absolut intet i teksten, der ikke var sagt og skrevet utallige gange før. Det eneste, Jalving lykkedes at hidføre samfundsdebatten og sin lille blog var et særligt grimt og nedladende sprog. Hvormed han pludselig fandt sig kørt i stilling som ikke kun debattens fæleste gespenst, men ligefrem den offentlige debats officielle repræsentant.Tilbage står spørgsmålet, hvorfor det lige var Jalving, der løb med al fokus og omtale, ikke mindst fra landets mest magtfulde socialdemokrater?Bevæger man sig en smule dybere ned i den offentlige debat end Jalvings tirade og de sociale mediers slemmeste udtryk, byder der sig hurtigt et åbenlyst svar til. At tale om ’tonen’ er slet og ret den letteste udvej til at skifte fokus og emne, hvis samtalen ikke behager en.Det er Lars Løkke Rasmussens egen håndtering af debatten på Facebook faktisk et glimrende eksempel på, hvilket jeg vender tilbage til. Men først er det vigtigt at understrege, at han langtfra er den første statsmand i historien, der gemmer sig bag henvisninger til pøblens dårlige tone.Knudret kancellisprogKigger man tilbage i historien, er der masser af eksempler på, at magthavere, der ikke formelt har kunnet lovgive sig frem til en tilfredsstillende grad af magtmonopolisering, i stedet har talt hen over hovedet på dem, der ikke fandtes værdige nok til en bid af kagen.I den vestlige verden har vi stort set altid ekskluderet folk fra den offentlige og politiske debat. Kvinder, udlændinge, slaver, folk uden ejendom og alle mulige andre grupper, har man(d) eksplicit og ved simpel lovgivning nægtet helt grundlæggende rettigheder som ytringsfrihed og deltagelse i den politiske proces. Men ved siden af den formelle lovgivning, findes der en anden og mere konsekvent fællesnævner, der har tjent som middel til at koncentrere magten i samfundets absolutte top. Man har simpelthen opretholdt en debatkultur, hvor kun eliten har haft mulighed for at kunne være med.De gamle grækere og romere udviklede et sindrigt system, hvor kun de rigeste borgere havde mulighed for nævneværdig deltagelse i samfundets vigtigste debatter. De mere jævne borgere havde ganske enkelt ikke midlerne til at sætte den nødvendige tid af eller til at hyre de bedste taleskrivere. Ligesom den bedste undervisning i retorik og politik kun var forundt de mest velstillede familier.Senere kom den katolske kirke til magten og drev den ekskluderende debatkultur til helt nye højder med intet mindre end en genistreg: Man kommunikerede, debatterede og prædikede konsekvent på latin, som kun de færreste og mest privilegerede forstod.Herhjemme kender vi den ekskluderende sprogbrug fra det knudrede kancellisprog, hvor det finere borgerskabs forkærlighed for tysk og fransk ledte til nogle voldsomt indviklede ordstillinger, der strøg langt over hovedet på de fleste ’almindelige’ borgere.Tilbage i rendestenenDet korte af det lange er, at debatkulturen aldrig har været helt igennem sund. Sideløbende med den offentlige debats værste og mest primitive personangreb er sandheden derfor, at danskerne aldrig har været bedre rustede til seriøs udfordring af magtens og samfundets elite. Og netop derfor må det vække bekymring, at magteliten nu samles på tværs af politiske og faglige skel til fælles kamp mod det såkaldt dårlige sprog.Her går statsministeren forrest. Lars Løkke Rasmussens ageren på de sociale medier understreger med al tydelighed, hvordan eliten skøjter uden om, når den bliver udfordret på sin politik af ’almindelige’ borgere.På statsministerens facebookvæg finder man et interessant opslag fra den 15. januar, hvor han laver lidt PR for miljøminister Eva Kjer Hansens naturpakke. I sig selv er opslaget alt andet end interessant. Ud over et par billeder af en sweaterklædt statsminister består det i bund og grund blot af en ualmindeligt tandløs kommentar:»Startede dagen med en tur i skoven. Dejligt! Og endnu dejligere, at ministeren snart foreslår, at en større del af den gives tilbage til naturen – til glæde for dyre- og planteliv (+ alle os, der elsker at komme i naturen). God fredag.«  (function(d, s, id) {  var js, fjs = d.getElementsByTagName(s)[0];  if (d.getElementById(id)) return;  js = d.createElement(s); js.id = id;  js.src = ""//connect.facebook.net/da_DK/sdk.js#xfbml=1&version=v2.3"";  fjs.parentNode.insertBefore(js, fjs);}(document, 'script', 'facebook-jssdk'));Startede dagen med en tur i skoven. Dejligt! Og endnu dejligere, at ministeren snart foreslår, at en større del af den...Opslået af Lars Løkke Rasmussen på 15. januar 2016 Springer man ned i opslagets kommentarspor bliver tingene til gengæld utroligt interessante. Her finder man faktisk en række kommentarer, der er kritiske såvel som saglige. Et tilbagevendende kritikpunkt er naturligvis den åbenlyse selvmodsigelse i, at Lars Løkke Rasmussen taler for beskyttelse af naturen samtidig med, at hans regering er i gang med at afmontere forskellige love, der netop har til formål at beskytte naturen. En bruger skriver eksempelvis:»Det står godt nok i skarp kontrast i forhold til dine forringelser af det danske vandmiljø i forbindelse med landbrugspakken.«Hvordan vælger statsministeren så at forholde sig til den saglige kritik?Det gør han slet ikke. Lars Løkke Rasmussen besvarer i stedet to andre kommentarer. Den ene fra en skulderklappende borger, der bare syntes, det hele er super. Den anden fra en borger, som gerne ville vide, hvem der har betalt for sweateren.Få uger efter statsministeren har ryddet forsider med sin opfordring til at søge en bedre samtale, hvor vi især lytter til dem, vi er uenige med, hopper manden altså frivilligt ned i rendestenen. Hvorfor? Fordi debattonen simpelthen var for god andre steder.Kim Sørensen er indehaver af spiritusbutikken highspirits.dk 



 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",31.0,1. februar 2016,Leave this field blank 
5722,/debat/2014/02/laeserbreve-19,Læserbreve,," 
	Dansk hjælp til Guantanamo

	Tue Magnussen og Bent Sørensen, Anti-Tortur Støtte-fonden

	Barack Obama gentog i sin State of the Union-tale sit løfte om at lukke Guantanamo. Desværre kom Obama ikke med detaljer om de tilbageværende 155 fangers skæbne – herunder om fangerne bliver flyttet og i så fald hvordan.

	Guantanamo har siden 11. september 2001 været et klart eksempel på USA’s dobbeltmoral, når det gælder overholdelse af basale menneskerettigheder. Guantanamo er et juridisk ingenmandsland, hvor fanger – uden overhovedet at være kommet for en dommer – udsættes for umenneskelige forhold og tortur.

	Hvis Obama fortsat giver straffrihed til George W. Bush og de øvrige ministre og embedsmænd, som var ansvarlige for waterboarding og anden tortur, er det både dobbeltmoralsk og konventionsstridigt. Det bør andre lande og FN minde USA om. Det gælder også for den danske regering og Folketinget, som kunne sætte et eksempel for USA. Danmark kunne eksempelvis kræve den tidligere israelske ambassadør Carmi Gillon udleveret til den retsforfølgning, som Israel har forsømt i mere end 15 år.

	Vi bør derudover hjælpe Obama med at holde sit løfte ved at modtage nogle af Guantanamofangerne. Danmark har både viden og andre ressourcer til at rehabilitere torturofre.

	Flere tilgange til handicapdebat

	Mads Brix Baulund, formand for Sammenslutningen af Unge Med Handicap

	Anmelder Sarah Glerup, der selv har muskelsvind, var i sin anmeldelse den 18. januar meget kritisk over for udstillingen Ligelyst. Glerup påstår i anmeldelsen, at udstillingen er baseret på tanker og ønsker udelukkende fra »kropskapable«, altså unge uden handicap.

	Det undrer mig, for det er ganske enkelt forkert. Udstillingens form er fastlagt af Sammenslutningen af Unge Med Handicap, og det er bestyrelsen bestående af syv unge med handicap i alderen 18 til 29 år, der har bestemt og tager ansvar for kampagnens udtryk. Hvis handicap skal gøres til noget naturligt og ufarligt, fordrer det både åbenhed og nysgerrighed. At stille hinanden spørgsmål (handicap eller ej) er ikke fremmed-, men almengørende. Forsøget på at tie et handicap ihjel er derimod, hvad der skaber fordomme blandt unge både med og uden handicap.

	Vi vil hellere end gerne diskutere unge med handicap og seksualitet, men der er mange måder at gøre det på. Udstillingen er blot én af disse, og vi mener, der skal være plads til forskelle.

	Indfør smiley for tjeneres vilkår

	Mads Strarup, København

	Siden 2001 har man med smiley-ordningen kunne tjekke restaurationers omgang med fødevarer, rengøring m.m. Men hvad man som restaurantkunde ikke kan se er, om restaurantens ansatte arbejder under ordentlige overenskomstmæssige forhold.

	For et par år siden var det Agnes Cupcakes, som havde problemer med at ansætte folk under en acceptabel overenskomst. Efter lidt tovtrækkeri fik kagefirmaet rettet op på forholdene. I disse dage er det imidlertid sushikæden Letz Sushi, som kæmper mod deres ansattes ret til at indgå overenskomst med fagforbundet 3F.

	Kunne man ikke forestille sig at regeringen med beskæftigelsesminister Mette Frederiksen i spidsen tog initiativ til at oprette en parallel smiley-ordning, som netop skulle gøre det lovpligtigt at hver enkelt restauratør skulle fremvise overenskomstforholdene for sine ansatte? Så kunne kunden med solidariteten på rette sted selv afgøre, om man vil serviceres af tjenere og kokke uden ordentlig overenskomst.

	Apati over for NSA

	Steen Jepsen, Munkebo

	Hyggelige selfies og en street omgangsform med verdens mægtigste statsleder ændrer ikke ved, at spionage mod Danmark er undergravende for demokratiet.

	Fra en stadig mere resigneret befolkning lyder det, at vi kan leve med det, da vi jo ikke har noget at skjule. Fra en stadig mere fjernstyret statsminister og forsvarsminister lyder det, at man ikke vil undersøge det, da man jo har noget at skjule. Begge forhold er stærkt bekymrende.

	Først DONG, så Nets

	Karl Aage Kiessling Henk, Holte

	Efter at det lykkedes regeringen at få gennemført købet af DONG trods massive folkelige protester og et regeringsparti i opløsning, vender vi nu blikket mod regeringens næste ufolkelige initiativ: Salg af Nets, der står for NemID.

	Skal vi nu igen prøve at rejse folkelig protest mod vores regering, som uden folkelig opbakning vil sælge endnu en statsinstitution til udenlandske kapitalfonde? Hvordan kan man starte en folkebevægelse mod endnu et salg? Eller kan Enhedslisten vælte regeringen, så vi alle kan markere vores ønsker til en ny regering?




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,4. februar 2014,"	Skal vi nu igen prøve at rejse folkelig protest mod vores regering, som uden folkelig opbakning vil sælge endnu en statsinstitution til udenlandske kapitalfonde? Hvordan kan man starte en folkebevægelse mod endnu et salg? Eller kan Enhedslisten vælte regeringen, så vi alle kan markere vores ønsker til en ny regering?"
3693,/debat/2014/11/laeserbreve-5,Læserbreve,Informations Debatredaktion," DR’s usaglige vinkel på ledige
Jane Jenny Sehested, København
Jeg havde set frem til DR’s program Blok på bistand. Jeg havde håbet, at der nu ville komme et sagligt indblik i, hvilke udfordringer kontanthjælpsmodtagere og jobcentermedarbejdere kan have i forhold til ledighed. Desværre viste DR en vinkel, der var usaglig og mestendels mindede om De unge mødre.
Jeg savnede indblik i, hvad Anita, de andre lejere i blokken og Holbæk Kommune aktivt gør for at arbejde for udsattes selvforsørgelse eller måske endda påbegyndelse af en relevant uddannelse.
Ærgerligt, at DR vælger at bidrage til den negative diskurs om kontanthjælpsmodtagere frem for at nuancere debatten.
Afskaf partistøtten
Thure Barsøe-Carnfeldt, Dronninglund
Skal politikerne have lov til at modtage skattefrie donationer fra folk, som med økonomiske bidrag forsøger at få indflydelse på fremtidens politik?
At modtage skattefrie milliontilskud er en særlig form for korruption, som kun politikerne tillader sig selv.
De mange skattefrie millioner bruges til kampagner, hvor man fremhæver sig selv og generer sine politiske modstandere. Men resultatet bliver, at dem, der har modtaget flest skattefrie tilskud, har råd til at købe sig til den bedste kampagne – og derfor opnår flere stemmer ved valget.
Den værste form for korruption er dog partistøtteloven, hvor politikerne har snabelen godt dyppet ned i statskassen. Loven er baseret på, at nogle af de politiske partiforeninger for ca. 20 år siden gik ned i kontingentindtægter og måske blev nødt til at gå konkurs.
Alle politikere i Folketinget blev enige om at rage til sig og hugge hundrede af skattefrie millioner op af statskassen til deres foreninger – og det fortsætter den dag i dag. Den bedste løsning er, at partierne ikke får partistøtte – hverken fra statskassen eller gennem private bidrag.
TTIP skader forbrugerne
Rina Ronja Kari, Europa-Parlamentet for Folkebevægelsen mod EU
Mogens Jensen (S) har naturligvis ret, når han om handelsunionen med USA (TTIP) skriver, at det ikke er en eksakt videnskab at forudsige effekter af en frihandelsaftale. (»TTIP og frihandel er godt for Danmark«, den 20. november). I stedet kan vi jo se på det politiske indhold.
Det politiske indhold er, at EU og USA med aftalen ikke bare ønsker fri og nem handel, men derimod mere integration af markederne. Det kan have fordele for industrien, der kan bruge samme produkt alle steder, uden at det skal godkendes flere gange.
Men det kan også give slagside for forbrugerne. Det vil jo kræve, at vi også accepterer produkter, som ikke lever op til vores ønskede standarder – hvis bare de er godkendt et andet sted.
Vi kender allerede fænomenet fra EU’s indre marked, hvor Danmark jævnligt støder ind i problemer. Eksempelvis når Folketinget forhindres i at forbyde hormonforstyrrende stoffer i solcreme, fordi Europa-Kommissionen mener, det er konkurrenceforvridende.
Samtidig er det helt åbenlyst, at handelsunionen kommer til at lægge et pres på arbejdstagerne. Det vil især komme som et pres på løn og arbejdsvilkår, og det må stå klart, at hvis arbejdstagere i hele EU og USA skal kæmpe mod hinanden i en konkurrence om lavere løn og dårligere arbejdsforhold, så bliver det ikke arbejdstagerne, der vinder på det. Tværtimod tyder meget på, at aftalen vil betyde øget social dumping og øget ulighed mellem rig og fattig.
Der er bestemt ikke noget i vejen for at lave en handelsaftale, hvor man for eksempel fjerner tolden på varer. Til gengæld er der noget rivravruskende galt med, at EU og USA er i gang med at lave en handelsunion, hvor det er forbrugerne, miljøet og arbejdstagerne, der betaler prisen.
Urimelige it-krav til lærerne
Lise Lotte Rahbek, Information.dk
Hvor længe er det nu, at brugen af it har været almindelig udbredt i Danmark? I 2001 havde 59 procent af befolkningen adgang til internettet fra deres hjem.
I 2008 havde 83 procent adgang og nu i 2014 har 93 procent af befolkningen adgang.
Jeg synes, det er totalt urimeligt at hakke på lærerne, fordi de ikke kan undervise i it. Hvordan i alverden skulle de kunne det?
De har været igennem, jeg ved ikke hvor mange, skolereformer og undervisningsministre med gode ideer, og det er stadig ikke forbudt at være uddannet for mere end 20 år siden og undervise i dansk og matematik.
Denne udvikling går meget stærkt, og det er min påstand, at mange både i og uden for skolen har svært med at finde ud af, hvor det er praktisk at bruge it, og hvornår det er nemmere at lade pc’en ligge.
Personligt vil jeg langt hellere møde skolebørn med et vist socialt niveau, end skolebørn som ved alt om, hvordan de skal programmere en pc. Der må være en balance.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,24. november 2014,"Men det kan også give slagside for forbrugerne. Det vil jo kræve, at vi også accepterer produkter, som ikke lever op til vores ønskede standarder – hvis bare de er godkendt et andet sted."
7901,/debat/2013/03/mediekrigen-staar-doeren,Mediekrigen står for døren,Lasse Jensen," Man kan høre sablerne rasle, og der tages ladegreb på de tungere våben i en ulmende storkonflikt i den danske medieverden. Konflikten har altid været der, men krigsudbruddet synes nært forestående.
De privatejede og de statsejede danske medier levede i årevis side om side i en stilfærdig væbnet neutralitet. Det var dengang, de private ejede papiret, og DR ejede æteren. Kagen var delt – der var nok til alle. Så kom TV 2 og tog sin del af kagen, som aviserne også spiste af: Annoncekagen. Så meldte de private tv-stationer sig også på banen, og slagsmålet om annoncekagen blev åbenlyst.
Så kom nettet og ’stjal’ en betragtelig del af den i forvejen stærkt ombejlede annoncekage, og mens de kommercielle tv-stationer (inklusive den statsejede TV 2) i store træk stadig tjener penge, er dagbladene kommet økonomisk i klemme i internettets tidsalder. Det er her, en stor del af nutidens og en endnu større del af fremtidens nødvendige indtægter ligger. Måske dem alle.
Fra at være en slags principiel utilpashed eller ligefrem væmmelse over, at der overhovedet eksisterer statslige medier – en sindstilstand, der meget ofte har præget journalistikken i de private medier – er der nu tale om penge. Principper kan diskuteres, penge skal tjenes.
Og når DR og TV 2 stiller netnyheder gratis til rådighed for borgerne i en tid, hvor samtlige dagblade er i gang med at indføre brugerbetaling – de hader begrebet ’betalingsmure’ – er disse gratis nyheder ikke længere kun en torn i øjet, men et søm i ligkisten. Og så kommer fløjlshandskerne af og jernnæven frem.
Naturligvis var det dansk dagbladsverdens pansergeneral, der erklærede åben krig. Formanden for JP/Politikens bestyrelse Jørgen Ejbøls krigserklæring blev afleveret, da han takkede for årets publicistpris i sidste uge:
» ... i dag er virkeligheden den, at DR og TV 2 på sigt truer dagbladenes overlevelse. Dagbladene skal have penge for indhold på nettet, DR og TV 2 sender det gratis med statskassen i ryggen. Vi taler om konkurrenceforvridning i særklasse. Det problem skal vi have løst,« sagde Ejbøl.
Og han truede med en yderligere konfliktoptrapning, hvis ikke de danske politikere løste problemet. »Der er en dialog i gang, og jeg er glad for, at vi har en kulturminister med erfaring og politisk tyngde. Forhåbentlig kan problemet løses inden for landets grænser ...« I samme åndedrag anfægtede Ejbøl for god ordens skyld DR’s uafhængighed:
»Ganske vist ynder politikerne at forsikre om ’armslængdeprincippet’, når de prøver at bilde folk ind, at de ikke blander sig i DR’s anliggender. Sludder og spin. I boksning er armslængde en lige højre, og det gælder også i DR.«
Det er ikke bare en pansergeneral, der brokker sig. Det er med rene ord, hvad størstedelen af den pressede dagspresse mener. Kravet er meget enkelt, at public servicestationerne skal pålægges voldsomme begrænsninger på nettet – præcis som de har gjort det i Tyskland. Uden i øvrigt at de tyske stats- og delstatsejede public service-medier synes at have lidt synderlig skade.
Imod dagbladenes ønsker taler det faktum, at dagblade i f.eks. USA, hvor public service-stationerne stort set ikke eksisterer, er endnu værre økonomisk stillet end i Danmark.
Den ulmende krig savner konkrete, målbare argumenter. De skulle være kommet i den udredning, som et bredt politisk flertal bestilte sidste efterår. Den skulle bl.a. kortlægge DR’s anvendelse af nyheder fra dagbladene på DR’s internetsteder.
Resultatet er et 44 sider langt notat fra Kulturministeriet, der desværre ikke gør os meget klogere. Vi ved fortsat ikke, hvem der låner, stjæler, citerer eller bare bruger nyheder fra hvem og i hvilket omfang. Medieprofessor Frands Mortensen kalder notatet »ubrugeligt«.
Politikerne mangler fortsat et ordentligt grundlag for at gribe ind, selvom Ejbøl og dagbladene kræver begrænsninger nu. DR holder sig klogeligt i baggrunden. Det er tvivlsomt om EU kan eller vil gøre noget. Indtil videre er det en krig på ord, som meget hurtigt kan eskalere.
Lasse Jensen er mediejournalist og vært på P1-programmet ’Mennesker og Medier’.
",31.0,13. marts 2013,"Så kom nettet og ’stjal’ en betragtelig del af den i forvejen stærkt ombejlede annoncekage, og mens de kommercielle tv-stationer (inklusive den statsejede TV 2) i store træk stadig tjener penge, er dagbladene kommet økonomisk i klemme i internettets tidsalder. Det er her, en stor del af nutidens og en endnu større del af fremtidens nødvendige indtægter ligger. Måske dem alle."
8999,/debat/2012/10/derfor-stoetter-astrid-krag,Derfor støtter vi Astrid Krag,"Leon Rix Iversen, SF Aarhus og 13 andre"," SF er i en særlig situation. Vi er i regering for første gang i vort partis historie. Vi ligger lavt i meningsmålingerne, og vi skal vælge ny formand.
SF’s formand skal kunne levere svar på, hvordan vi som parti fortsat kan have vores egen profil og samtidig være loyal over for regeringen, og hvordan vi får troen på det folkesocialistiske projekt ud i befolkningen.
Vi mener, at Astrid Krag kan løfte den udfordring. Krag anerkender, at SF har skuffet rigtig mange vælgere. Det er der flere årsager til: En af dem er, at Fair Løsning ikke kunne gennemføres i en regering, hvor Radikale Venstre blev lidt større, end vi havde håbet på. SF og S var slet ikke gode nok til at fortælle vælgerne, at Fair Løsning ikke bare kunne indføres fra dag ét i regeringen. Det er vi, med rette, blevet straffet for siden.
En anden grund er, at SF har haft for stort fokus på at skabe resultater i 2020 i stedet for at skabe arbejdspladser i 2012. Vi har simpelthen ikke brugt nok tid på at levere løsninger på hverdagsnære problemer.
Vi mener, at Krag kan løse den udfordring, det er at være et socialistisk folkeparti med egne holdninger i regering. Hun har som sundhedsminister bevist, at hun kan levere gode, venstreorienterede resultater, bl.a. ved at afskaffe fradraget for private sundhedsforsikringer.
Senest er Astrid Krag kommet med et forslag om at bruge ekstra penge fra nordsøolien til en grøn fond, der skal skabe flere grønne arbejdspladser og omstille vores økonomi i en grøn og bæredygtig retning.
Disse konkrete eksempler viser, at Astrid Krag både leverer god SF-politik og komme med fremadrettede forslag, som adresserer den danske politiske virkelighed i år 2012. SF er ikke et parti af jakkesætbærende politikere på Christiansborg. Vi er et folkeparti.
Et folkeparti der handler
Det skal vi ikke kun være i ord, men også i handling. SF skal være partiet, der inddrager folkelige bevægelser, hvad enten det er fagbevægelsen, elev- og studenterbevægelsen, miljøbevægelsen eller boligbevægelsen. Vi skal åbne Christiansborg for det omgivende samfund, så det ikke kun er velmenende akademikere, der har indflydelse.
Det er helt afgørende for et regeringsparti, at man konstant politikudvikler. Det kan vi også blive bedre til i SF. Vi skal sørge for, at politikudviklingen fortsætter i vores parti, selvom den parlamentariske og økonomiske situation gør det svært at være SF’er i dag.
Vi støtter Astrid Krag, fordi vi vil have en formand, der kan vise en folkesocialistisk retning – både for vores parti og for Danmark.
De øvrige lokalformænd er: Else Marie Klærke, Frederikssund; Jesper Lyders Andersen, Nørrebro; Jesper Johansen Meisner, Brønshøj; Jens Anton Tingstrøm Klinken, Østerbro; Kirstine Pedersen, Aarhus Midt; Bo Finsen, Furesø; Jacob Hvidhjelm, Roskilde; Morten Høybye Frederiksen, Hvidovre; Vera Esmann Bonde, Haderslev-Vojens; Stig Herold Nielsen, Faxe; Nynne Printz, Langeland; Peter Kjøller, Amager og Jørn Rye Rasmussen, Silkeborg
",43.0,5. oktober 2012,"De øvrige lokalformænd er: Else Marie Klærke, Frederikssund; Jesper Lyders Andersen, Nørrebro; Jesper Johansen Meisner, Brønshøj; Jens Anton Tingstrøm Klinken, Østerbro; Kirstine Pedersen, Aarhus Midt; Bo Finsen, Furesø; Jacob Hvidhjelm, Roskilde; Morten Høybye Frederiksen, Hvidovre; Vera Esmann Bonde, Haderslev-Vojens; Stig Herold Nielsen, Faxe; Nynne Printz, Langeland; Peter Kjøller, Amager og Jørn Rye Rasmussen, Silkeborg"
9974,/debat/2012/05/karen-haekkerups-lovsjusk-kraenker-boernefamilier,Karen Hækkerups lovsjusk krænker børnefamilier,Camilla Paaske Hjort og Sten Thorup Kristensen," Mens resten af Danmark i 2010 var optaget af finanskrise, efterlønsdebat og den uendelige valgkamp, fik VK-regeringen uden den store opmærksomhed vedtaget den såkaldte Barnets Reform. Et besynderligt navn til en reform, der trods yndigt klingende målsætninger om at sikre udsatte børns rettigheder snarere varetager myndighedernes end børnenes interesser.
Med Barnets Reform skulle myndighederne overtage en større del af ansvaret for børns personlige udvikling, f.eks. evnen til at begå sig socialt. Til det formål fik diverse myndigheder, skoler, læger med videre ikke bare ret – men også langt hen ad vejen pligt – til at udveksle oplysninger af rent privat karakter om et barn, som nogen skønner har brug for støtte.
Om myndighederne er i stand til at varetage opgaven med at sikre børns udvikling bedre end børnenes forældre, og hvorfor vi som borgere skal lægge en så stor tillid i hænderne på disse myndigheder, er et særdeles åbent spørgsmål. Men til trods for at der er vægtige grunde til skepsis, har socialminister Karen Hækkerup (S) allerede nu – mindre end to år efter vedtagelsen af Barnets Reform – fremsat et lovforslag, der fører endnu mere indflydelse væk fra børnenes forældre til myndighederne.
Myndighederne får f.eks. lov til at sende private oplysninger om barnet videre til Den Nationale Videns- og Specialrådgiverfunktion (VISO) uden forældrenes samtykke. Den lovændring forudsætter ifølge Datatilsynet, at kravene i persondataloven bliver lempet. Samtidig får kommunernes socialforvaltning lov til at tiltvinge sig adgang til børnefamiliers hjem uden dommerkendelse.
I begge tilfælde pointerer man i lovforslaget, at det kun handler om tilfælde, hvor forældrene afviser at samarbejde, og hvor kommunerne har en eller anden bekymring over for barnet. Men det sidste krav giver jo sig selv – kommunerne bruger naturligvis ikke tid på børn, de ikke har nogen bekymring for.
Det korte af det lange er, at man fratager forældrene retten til at beskytte familiens privatliv over for kommunen.
Sladder med konsekvenser
Den nye lov vil desværre øge kommunernes beføjelser i de sager, hvor der ikke er noget konkret at hænge en mistanke om et barns vantrivsel op på. Det vil sige i sager, hvor sladder, fordomme og intolerance over for andre mennesker vejer ubehageligt tungt. For hvis der er konkret begrundede mistanker om alvorlige svigt over for børn, har enten politiet eller sociale myndigheder allerede rig mulighed for at tvinge sig adgang til private hjem.
Det er altså et ualmindeligt dårligt argument, når Karen Hækkerup påstår, at lovændringen skulle kunne forhindre nogle af de rædselsfulde sager om ekstrem børnemishandling, som Tønder- og Rebildsagerne er eksempler på.
Det helt forbløffende er dog, at Karen Hækkerup og hendes embedsmænd tilsyneladende ikke ænser, at det ikke bare er forældrenes, men også børnenes rettigheder, de vader hen over.
Registersammenkørslerne mellem f.eks. et barns skole og læge må anses som en krænkelse af børns ret til et privatliv. Karen Hækkerup burde ligeledes huske på, at det ikke blot er forældrenes hjem, kommunerne nu får mulighed for at bryde ind i, med politiets hjælp. Det er også børnenes hjem. Og oplevelsen er næppe mindre traumatisk for dem, end den er for forældrene.
Det er som om, man på Christiansborg efterhånden opfatter de grundlæggende rettigheder til at beskytte privatlivets fred som noget langhåret, teoretisk juristeri. Det er det ikke – der er ganske almindelige adfærdsregler, som bare er ført ind i loven. Vi forstår alle, hvorfor vi kun kan komme ind til naboen, hvis vi bliver inviteret, og hvorfor naboen i det hele taget foretrækker at holde nogle ting om sit personlige liv for sig selv. Kun Karen Hækkerup og hendes embedsmænd forstår det ikke, selv om de højtideligt påtager sig at beskytte børns rettigheder.
Ønsket om at ændre loven virker endnu mere mærkværdigt, man når tænker på, at Karen Hækkerup er fortaler for, at det sociale arbejde i langt højere grad skal være baseret på evidens. Det vil sige, at man skal undersøge, hvordan de forskellige tiltag rent faktisk virker. Den gode vilje er ikke i sig selv nok.
Den evidensbaserede tilgang er fin, og vi støtter helhjertet op om den. Men ministeren bør se på, hvilken evidens hendes egne lovforslag bygger på.
Især på to punkter:
1) Selv om både ministeren og hendes embedsmænd givet vis er flinke mennesker, så er de, når de optræder som system, ikke i stand til at begribe koncepterne ’rettigheder’ og ’privatliv’. Heller ikke når det er børns rettigheder og privatliv, det gælder.
2) Man er skredet til en for systemet bekvem løsning på problemet med de grimme misbrugssager – nemlig at bevilge sig selv mere magt. Men man har gjort det uden at undersøge, om det var manglende magt, der var problemet.
I Ankestyrelsen nye kulegravning af området tales der ikke om manglende magt, men derimod om dårlig sagsbehandling, manglende lydhørhed over for advarsler og manglende brug af de muligheder, der allerede findes.
Deter skandaløst, hvis forældre og børn skal betale prisen for, at åbenlyst defekte sociale systemer skal undgå at tabe ansigt. Karen Hækkerup bør vise den anstændighed at trække sit lovsjusk af bordet og tage fat på de reelle problemer.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",7.0,14. maj 2012,"1) Selv om både ministeren og hendes embedsmænd givet vis er flinke mennesker, så er de, når de optræder som system, ikke i stand til at begribe koncepterne ’rettigheder’ og ’privatliv’. Heller ikke når det er børns rettigheder og privatliv, det gælder."
7173,/debat/2013/07/hvordan-socialdemokraterne-forraadte-danskerne,Hvordan socialdemokraterne forrådte danskerne,Jens Malling," 
	Acting out er et begreb fra psykologien. Det beskriver kort fortalt analysandens forsøg på at undgå at huske, opleve og formulere indre psykiske konflikter og dermed forbundet angst. I stedet kommer sådanne konflikter til udtryk i adfærd uden for analysen og uden at give indsigt i bagvedliggende motiver og impulser. Et af de mest skelsættende eksempler i dansk politik på acting out var, da den daværende socialdemokratiske statsminister Poul Nyrup Rasmussen i 1999, henvendt til Dansk Folkeparti, sagde: »Stuerene, det bliver I aldrig.« Dette uovervejede og spage angreb er med rette blevet set som udtryk for den dybe afmagt og frustration, topsocialdemokrater følte over, at det ekstreme højre i skikkelse af Dansk Folkeparti allerede dengang gjorde kraftigt indhug i det gamle arbejderparti.

	I sådan en situation, hvor hverken Poul Nyrup eller nogen andre partimedlemmer havde skyggen af en idé til, hvordan denne alvorlige trussel kunne afværges, udtrykte han sit formålsløse angreb som en impuls – noget der ikke kunne kontrolleres eller holdes tilbage.

	Men den udførte handling – i dette tilfælde Nyrups beskyldning – er skadelig for personen selv eller andre og forhindrer ofte en mere konstruktiv bearbejdning af følelserne. Således har denne socialdemokratiske acting out, som dækker over en manglende evne til at omstille sig til en ny tid og nye trusler, haft voldsomme konsekvenser for partiet selv, det danske samfund og den velfærdsstat, som det i sin tid spillede en meget stor rolle i at bygge op.

	Sidstnævnte har Socialdemokraterne stadig ingen ideer eller politiske visioner til at forbedre og videreudvikle under globaliseringens fuldstændig anderledes vilkår. Derfor – og med et par årtiers katastrofal politik i baghovedet – straffer vælgerne nu omsider partiet, så det kan mærkes. Ifølge de seneste meningsmålinger appellerer Socialdemokraterne kun til 18 procent af danskerne. Det kan sammenlignes med 37,4 procent ved valget i 1990, inden globaliseringen for alvor satte ind.

	Væk fra værdierne

	Socialdemokraterne har endnu ikke opnået tilstrækkelig indsigt i de mekanismer, som allerede, da Nyrup holdt sin historiske tale, var i færd med at underminere velfærdsstaten. Det er mekanismer, der fungerer som et direkte angreb på hele det socialdemokratiske projekt. 14 år efter Nyrups dramatiske acting out fra Folketingets talerstol er tankegangen blandt ledende socialdemokrater stadig præget af samme idéforladthed og forstening. De har ikke haft modet til at se nogle måske skræmmende realiteter i øjnene. De har ikke evnet at omstille sig til en ny virkelighed på en god måde.

	Nærmere bestemt har Socialdemokraterne ikke formået at analysere den katastrofale vekselvirkning mellem Dansk Folkepartis succes, velfærdsstatens afmontering og global ureguleret kapitalisme for derigennem at skabe et sandt politisk alternativ til det neoliberale regime, som partiet i stedet er blevet en del af.

	Siden Nyrups acting out har Socialdemokraterne i desperation brugt tiden på at tilpasse sig og overtage Dansk Folkepartis udlændingepolitik – til skade for mennesker med anden etnicitet. Og de har ligeledes overtaget de borgerliges økonomiske politik – til skade for arbejdsløse, fattige og underbemidlede mennesker. Sådanne politikker er ikke solidariske. De strider mod det, Socialdemokraterne traditionelt stod for.

	Men i lyset af partiets historisk lave tilslutning er tidspunktet kommet, hvor medlemmerne bør tage de sidste årtiers fejlslagne politik op til revision. Socialdemokraterne står ved en skillevej. Vil de fortsat bidrage til at ødelægge, hvad deres forgængere gennem de sidste 50-70 år har bygget op, eller vil de i partiets oprindelige ånd prøve at finde nye løsninger til bevarelsen og videreudviklingen af et solidarisk samfund?

	Glemt er folks bekymringer

	Det, der gør Nyrups beskyldning til et så godt eksempel på acting out, er selvfølgelig, at han forudsatte, at Dansk Folkepartis succes ikke havde noget med ham selv eller den politik, hans eget parti fører, at gøre.

	Men i stedet for at opfatte Dansk Folkepartis fremgang som et mysterium uden nogen form for logik burde ledende socialdemokrater allerede dengang have taget et kig på sig selv og deres eget partis politik for på den måde at komme frem til en forklaring, der i og for sig er ligetil: Socialdemokraterne har svigtet sine vælgere og sine traditionelle forpligtelser over for velfærdsstaten. Det var forpligtelser, der i sin tid gav partiet sin eksistensberettigelse. De er blevet forsømt ved fuldstændig ukritisk som både regeringsparti og som opposition at overtage neoliberale politikker om privatiseringer og kommercialisering af samfundslegemet for på den måde at tilpasse Danmark til globaliseringen.

	I den proces har Socialdemokratiet konsekvent ignoreret almindelige mennesker og deres følelse af ængstelighed og utryghed over for særlig den økonomiske del af globaliseringen, der er fuldstændig uden for demokratisk kontrol.

	Disse følelser bunder i angst for ikke at kunne opretholde livsgrundlaget og er dermed netop økonomisk betingede. Men de bliver dygtigt udnyttet af Dansk Folkeparti til at projicere had mod fremmede og udlændinge.

	Erkende sin egen umulighed

	Det har haft den katastrofale konsekvens, at Danmark nu har et af de største, mest veletablerede og langt ind i den politiske mainstream accepterede ekstreme højrepartier i Europa.

	Ved at undlade at formulere og arbejde for politikker, der gør, at Danmark kan indgå i en solidarisk globalisering – det vil bl.a. sige at gøre den til et spørgsmål om økonomi og international fordeling af goder – har Socialdemokratiet en stor del af ansvaret for dette.

	Et eksempel på, at det slet ikke er gået op for Socialdemokratiet, hvilke udfordringer et land som Danmark er oppe imod under globaliseringen, er regeringens såkaldte Vækstplan DK. Her fremgår det, at som følge af den internationale tendens til, at lande sænker deres selskabsskat, må Danmark gøre det samme. Logikken er, at Danmark i konkurrence med andre nationalstater skal gøre sig attraktiv for transnationale selskaber og tiltrække investeringer for på den måde at leve op til det neoliberale imperativ om økonomisk vækst.

	Kappestriden mellem lande om at sænke selskabsskatten kan fortsætte, til man rammer nul procent – til stor glæde for CEPOS, Liberal Alliance og rækken af borgerlige kommentatorer, der glæder sig over at lægge velfærdsstaten i graven. Men næppe for de vælgere, der sympatiserer med Socialdemokraternes tidligere værdier. De bekender sig til oprindelige principper om brede skuldre, største byrder osv.

	Et nyt Socialdemokrati

	Løsningen på partiets svære situation går gennem det traumatiske og paradoksale i at erkende sin egen umulighed; socialdemokratismens umulighed.

	Den bør tage udgangspunkt i indsigten, at det ikke længere er muligt at indgå de kompromisser med kapitalen, som i sin tid lagde grunden til velfærdsstaten. Når det er klart, vil de, der i dag fortsat benævnes ’Socialdemokraterne’, i ny skikkelse og med en helt anden tilgang bl.a. forsøge at ændre de uanstændige forhold på arbejdsmarkedet, hvor flere og flere ansættes og afskediges under stærkt usikre betingelser på grund af arbejdsgiveres behov for fleksibilitet.

	De vil modarbejde gentrificering, altså det fænomen at fattige fordrives fra deres pludselig attraktive kvarterer, når boligpriser stiger.

	De vil begynde at tale om at organisere samfundet efter andre principper end ’økonomisk vækst’. De vil gennemskue denne metafor og se, at den ikke er andet end newspeak for, at et mikroskopisk mindretal akkumulerer kapital.

	De vil bidrage til en solidarisk globalisering ved at søge samarbejde med ligesindede andre steder i verden i erkendelse af, at de har de samme problemer med en kapitalisme, der unddrager sig demokratisk kontrol.

	De vil være med til at skabe rammerne om en ny virkelighed, som er det, politik bør være og gå ud på.

	 

Jens Malling er journalist

	 




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",6.0,2. juli 2013,	Erkende sin egen umulighed
11361,/debat/2011/10/reklamer-jagter-vores-hjerner,Reklamer jagter vores hjerner,Thomas Scharff," Både i kulturen og i naturen foregår der et uafbrudt evolutionært kapløb mellem evnen til at jage og evnen til at flygte. I naturen handler det om at æde uden selv at blive ædt. I kulturen handler det om evnen til at udnytte andre uden selv at blive udnyttet.
Evolutionen drives i vid udstrækning af naturens mægtige kapløb mellem rovdyr og byttedyr. De rovdyr, der har de skarpeste sanser og løber hurtigst, fanger flest byttedyr. Med tiden vil de have større held til at få afkom og på den måde føre deres gener videre.
Blandt byttedyrene foregår samme kapløb. Individer, der hurtigst vejrer farer, løber hurtigst og så videre undgår i højere grad blive ædt. På længere sigt vil de individer vinde frem på bekostning af individer med mindre heldige egenskaber. Derfor hviler evolutionen aldrig.
I den moderne kultur er der i en vis forstand opstået et lignende evolutionært kapløb. Her handler det på den ene side om vores evne til at koble af og finde små øer af ro, på den anden side om vores evne til at bryde ind i andre menneskers ro og få deres opmærksomhed. Heller ikke her ligger udviklingen af metoder til at fange andres opmærksomhed stille. En særlig avanceret fortrop i de kapløb er reklamebranchen.
Hjerneovergreb
Alle pattedyr har brug for at hvile deres hjerne ved at hvile deres synssans. Det er derfor, vi lukker øjnene om natten.
Øret derimod hviler aldrig. Når vi ikke vågner af enhver lyd, er det fordi vores hjerne for hvert eneste modtagne signal vurderer, om vi skal vågne og være på vagt, eller vi bare skal sove videre. Det er denne mekanisme, der overhovedet gør det muligt for et byttedyr at sove. Havde vi ikke den, ville enhver middagslur i naturen betyde døden.
De fleste reklamer prøver at bryde igennem vores naturlige modstand mod at beskæftige os med noget, der er os uvedkommende. Samtidigt skal den enkelte reklame udskille sig fra de andre ved i styrke og intensitet at overgå dem. Alt sammen blot for at vinde kapløbet om at tiltuske sig vores opmærksomhed.
Så længe reklamens forsøg på at skille sig ud består i malplacerede udråbstegn eller i at bruge farver, der er så infantile, at de burde forbeholdes børnefødselsdage, kan den måske opfattes som et tilbud.
Men så snart reklamen benytter sig af bevægelse eller lyd, mener jeg, at vi er ude i noget, der har karakter af overgreb.
Hvorfor det? Jo, man kan vende sig væk fra et syn, man kan lade være med at læse en tekst, men man kan ikke vende sig væk fra en lyd. Derfor er brug af lyd i reklamer en form for overgreb mod vores hjerne og dermed vores eksistens.
Fare på færde
Knapt så voldsomme som reklamer med lyd er bevægelige reklamer. De tvinger os ganske vist ikke til at se dem til ende, men ved deres bevægelighed tvinger de dog vores hjerne til at forholde sig til dem for at afgøre, hvilket fænomen synsindtrykket dækker over.
I de lag af vores hjerne, der populært kaldes reptilhjernen, er der nedlagt en dyb tilbøjelighed til at forholde sig opmærksomt til enhver visuel bevægelse i omgivelserne. Det gør vi for straks at afgøre, om det, der bevæger sig, repræsenterer en trussel.
Hvor meget vi end forsøger at bilde os selv ind, at vores 'nysgerrighed' er frivillig, er den ikke desto mindre en dyrisk fællesreaktion, som vi som individer slet ikke er herre over.
Vi kan ganske vist vende os bort når vi har vurderet synsindtrykket, men selve den første reaktion er vi ikke herre over.
Så selv om bevægelige billeder i reklamer måske kan anses for at være mindre aggressive end reklamer med lyd, er de en form for henvendelse, der tangerer overgrebet, fordi vi i en vis forstand ikke er i stand til at værge os imod den.
Uafladelig forstyrrelse
Når jeg taler om overgreb, mener jeg ikke et overgreb på min frihed til at købe de produkter, jeg ønsker. Jeg taler om det, der burde ophøjes til at være en ukrænkelig rettighed: retten til ikke at blive kontaktet uafbrudt i det offentlige rum, til ikke at blive tvunget til at skulle forholde sig, til ikke uafladeligt at blive forstyrret i de naturlige tankerækker, som roligt strømmer igennem os.
Hvis du ikke tror, at omverdenens uafbrudte forsøg på at få din opmærksomhed har nogen dybere betydning for din tænkning og for, hvordan du befinder dig, så prøv at tage en togtur med DSB. Gå derefter en tur i skoven — og sammenlign så.
I naturen mødes du ganske vist også af indtryk hele tiden. Når vi alligevel ikke oplever at skulle gå i dækning for dem, skyldes det nok, at de kommer af sig selv og ikke er forårsaget af, at der er nogen, der henvender sig for at afkræve os vores opmærksomhed.
Naturen tilbyder sine indtryk som en invitation. Storbyen og dens reklamer pådutter os dens indtryk som en aggression. Det er forskellen.
Forhindringsløb i S-toget
Netop dette kapløb om at få vores opmærksomhed og derved få adgang til annoncekroner har på få år forvandlet den engang så behagelige togrejse med DSB til et utåleligt forhindringsløb mellem sansebombardementer.
Et forhindringsløb, der bevirker, at kun de stærkeste — eller sløveste — formår at rejse uden at behøve at gå i dækning bag aviser og magasiner.
Det starter allerede på perronen: Fra store skærme sendes fragmentariske nyheder, og fra de store bevægelige reklameskilte ruller skiftende billeder ned over standeren.
Når vi kommer ind i togvognen, er der installeret tv-apparater, som gør, at det lige akkurat ikke er muligt at sidde sådan, at man ikke kan se en skærm ud af øjenkrogen.
Kig blot på dine medpassagerer: De fleste vender blikket hurtigt op hver gang, lyset eller billedet skifter på skærmen. Vores hjerne kan simpelthen ikke lade være med at reagere.
Ny reklameetik, tak
I stedet for alene at spekulere over, om den ene eller anden reklame har overtrådt en eller anden etisk eller kønspolitisk grænse, er det måske på tide, at der nedsættes et reklameetisk råd, hvis overvejende kommissorium består i at redefinere lovlige reklamer på baggrund af den grad af sansemæssig stimulation, de benytter sig af.
Helt forvises fra det offentlige rum kan reklamer vel ikke, men så burde der i det mindste lovgives, sådan at de sansemæssigt aggressive reklamer helt henvises til bestemte og afgrænsede steder i det offentlige rum.
Med DSB som eksempel kunne dette nemt lade sig arrangere, hvis man ligesom dengang, der fandtes kupeer for både rygere og ikke rygere, kunne reservere halvdelen af kupeerne til folk, der ikke ønsker informationer af nogen art, med mindre de vedrører togdriften.
Og skulle DSB's ledelse nu erklære, at det ikke er muligt, fordi de er så afhængige af reklameindtægterne, vil jeg straks sige, at jeg skam er villig til at betale en høj pris for min billet, hvis jeg må nyde det udsøgte privilegium at blive fri for at blive mentalt befamlet og få min opmærksomhed beslaglagt ved hjælp af sansemæssig vold.
Vores viden om naturens evolutionære kapløb efterlader ingen tvivl om, at mere og mere effektive jagtredskaber til at fange vores opmærksomhed hele tiden vil udvikles, selv om grænsen for kampen om vores opmærksomhed kan synes at være nået.
Det er vel uvist, om vi som byttedyr for jagten på vores opmærksomhed med tiden vil udvikle endnu mere forfinede barriere til at modstå presset, eller om det mentale økosystem til sidst bryder sammen.
Men overskrides denne grænse, vil alle forskelle sandsynligvis forsvinde, så vores hjerne enten ofrer hele den ydre verden en mekanisk højspændt opmærksomhed eller helt mister evnen til overhovedet at koncentrere sig om omverdenen. Døm selv, hvilken konsekvens der er værst.
 
Thomas Scharff er bibliotekar




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",67.0,5. oktober 2011,"Hvorfor det? Jo, man kan vende sig væk fra et syn, man kan lade være med at læse en tekst, men man kan ikke vende sig væk fra en lyd. Derfor er brug af lyd i reklamer en form for overgreb mod vores hjerne og dermed vores eksistens."
6207,/debat/2013/11/fremmed-folk-fjendeland,Fremmed folk i fjendeland,Bjarne Kim Pedersen," 
	fremme' folk i fjendeland

	.....

	de vil ik' ha sigøjner her

	eller den slags kanakker

	og betjenten

	han puster sig op'

	Sidst jeg hørte Allan Olsens fine tekst, var da vi holdt i kø på den tyske motorvej på vej hjem fra den tyske vinhøst ved Rhinen. En uge hvor vi på de stejle vinmarker gik mellem polske og rumænske vinplukkere.

	Den har et spiddende glimt i øjet, hvor nyhederne ellers fyldt med noget, som ligner hate speech mod romaer eller sigøjnere (og andre som hovedsageligt kommer østfra).

	I sidste måned var breaking news, at en blond pige var fundet og fjernet fra en sigøjnerlejr i Grækenland. I nogle artikler kunne vi læse, at hun garanteret var bortført, fordi hun ikke talte roma-sproget. Måske var hun så skræmt over at være fjernet af det græske politi og anbragt, at hun ikke ville tale. Hun viste sig at være givet til familien af en roma-kvinde i Bulgarien.

	Ved siden af mit skrivearbejde underviser jeg på en produktionshøjskole. Her fik jeg på et tidspunkt en ung rumænsk fyr, han var vokset op på et børnehjem. Da han blev 18 skulle han arbejde og fik arbejde som opvasker på en roma-restaurant.

	Han sagde selv, at han ikke var roma. Men hans søster levede i en roma-bebyggelse i Rumænien.

	Hans danske 'plejefamilie', som havde støttet ham siden de efter murens fald så de forfærdelige billeder fra rumænske børnehjem, tog ham med til Danmark. De havde af et stort hjerte støttet ham, hver gang de var i Rumænien, han fortalte også om sin første 'danske jul'. Og da han skulle tilbage, græd han hver eneste nat alene i sin seng.

	Han så selv en fornuftig fremtid i Danmark. Som EU-borger kunne han godt på Produktionshøjskolen i en tidsbegrænset periode. Derefter skulle han enten i arbejde/uddannelse eller  tilbage til Rumænien.

	I dag har han fast arbejde i Danmark til en aftalt løn. Han er tilfreds med sin løn, har sin egen lejlighed og har, efter hvad han selv siger, en god tilværelse, selv om han synes, det er ærgerligt at betale skat.

	Grænseløs mobning

	Ved siden af den egentlige undervisning skulle jeg hjælpe ham med at forholde sig til den danske racisme. Regulær mobning.

	Når han sagde, at han gerne ville ud og have et rengøringsjob, grinede de andre elever på produktionshøjskolen og drillede ham, fordi han gad sådan et lortejob.

	De andre elever behandlede ham, som om han var udviklingshæmmet. Han havde store huller i sin viden, men det var af en total understimulering.

	Han spurgte engang, hvordan jeg gjorde, når jeg fandt på mine historier. Jeg forsøgte at forklare, at det var lidt lige som, da han var barn og legede. Når han lå med trægeværet eller pinden, som var gevær, så var han en lille soldat inde i tankerne.

	På samme måde, når jeg skriver, så er jeg personen inde i tankerne osv...

	Han kiggede på mig og sagde:

	»Vi måtte ikke lege på børnehjemmet, vi fik skæld ud og slag, hvis vi ikke var stille.«

	Jeg blev lidt stille, hvad siger man  til et barn, som er blevet berøvet legen.

	En dag viste han mig en artikel fra Politiken, ‘Politiet: Rumænere er top-kriminelle‘.

	»De åbne grænser gør, at vi bliver overrendt af østeuropæere. Det er et kæmpe problem. De begår bankrøverier, hjemmerøverier, grove tyverier, tiggeri, butikstyverier - alt« lød det fra drabschef i Københavns Politi, Ove Dahl.

	»Jeg har aldrig stjålet. Jeg har aldrig røvet nogen. Jeg har aldrig tigget. Jeg kom til Danmark og arbejdede på hotellet med at gøre rent. Jeg skulle betale skat, selv om jeg ikke havde lyst, det sagde min danske mor, at man gjorde her i landet. De andre driller mig med, at jeg er rumæner, og rumænere er kriminelle,« sagde han efterfølgende til mig.

	En anden dag kom han med nogle link til noget på nettet. 'Romani mortji in italia'.

	Det viste sig at være et forfærdeligt klip fra Milano, hvor 4 romaer var omkommet i en lejlighed. Vi sad i flere timer og fandt materiale, som han oversatte fra rumænsk til mig.

	Der boede flere romaer i en lejlighed, og de var blevet forgiftet af kulilte.

	»Er de døde?,« spurgte han.

	Jeg googleoversatte en italiensk side

	»Ja, de fire romaer er døde, men der var mindst én kvinde fra lejligheden som overlevede.«

	Store tårer løb over hans kinder.

	»De fire romaer var mine venner. Hjemme fra Rumænien. Jeg kendte dem så godt. Og nu er de døde.«

	Jeg havde ellers hørt, at han ikke kunne læse, men de her rumænske artikler læste han først op, og bagefter oversatte han. Jeg tog en googleoversættelse for at lave en slags kontrol.

	»Tror du ikke på mig, fordi jeg er roma?«

	Av, den sved. Men jeg forklarede, at forstanderen var i tvivl om, at han kunne læse. Og jeg lige ville kontrollere.

	Han klappede mig på skulderen.

	»Du er god nok.«

	Hadtale

	Det blev aldrig en sag, men nogle danske drenge overfaldt ham. De havde bare ikke taget højde for hvor god han var til slåskamp. Hvis man har overlevet 18 år på det rumænsk børnehjem, kan man godt forsvare sig selv.

	Bagefter brugte vi tid på ordet psykopat. Det blev han kaldt af de gode danske drenge, som havde angrebet ham og fået tæsk.

	Det var undervisningen af denne unge roma, der gav mig inspirationen til at skrive 'Sigøjner Dan'. Han har læst bogen og er glad for den, men som han sagde:

	»Du måtte gerne have skrevet mere om min historie, mine oplevelser. Du har skrevet om, hvordan det føles at være fremmed i Danmark. Men hele min historie er det jo ikke.«

	For nogle måneder siden mødte jeg en rumænsk Hus Forbi-sælger i Otterup. Jeg købte et blad og spurgte, hvorfor han stod der. Han var kommet til Danmark for at arbejde, ikke nok arbejde. Arbejde på festival, et eller andet dæmrede med roma-flaskesamlerne på Roskilde.

	Han spurgte mig, hvordan han kunne få sin kone og barn til Danmark.

	Jeg svarede ham, som sandt er, at først skulle han nok have et fast arbejde og noget at bo i. Hvis du har et arbejde, som I kan leve af, kan hun godt komme.

	Han gav mig hånden og takkede med ordene:

	»Du er en god mand.«

	Lidt senere mødte jeg en af mine gamle elever inde i Kvickly.

	»Kendte du ham sigøjneren?«

	»Nej.«

	»Hvorfor talte du så med ham?«

	»Fordi han stod der, og jeg var interesseret i, hvorfor han stod der?«

	»Hvad ville han?«

	»Jamen jeg snakkede med ham om at få job i Danmark. I stedet for at sælge Hus Forbi.«

	»De skal bare sendes hjem. De røver og stjæler. Hvorfor gider du spilde tiden på de sigøjner-tabere?«

	»De stjæler jo ikke alle sammen. Og hvis de kan forsørge sig selv, må de godt bo her. Du ved, jeg har jo også boet rundt omkring. I Grækenland boede jeg et par måneder sammen med illegale indvandrere. Med min kone og 3 børn.«

	»Turde du godt bo sammen med dem, de stjæler og ….«

	»Nej, de stjæler ikke mere end alle andre. De lånte værktøj af os.«

	»Det er faktisk godt at møde venlighed, når man er gæst i et andet land.«

	»Du har jo også haft lidt problemer med politiet ikk'?«

	»Jeg står jo også lige her og får en god snak med dig.»

	Had tale. Prøv lige at gennemsøge de danske aviser og se hvor ofte ordet roma eller sigøjner optræder i negativ kontekst, det bliver endnu værre hvis du søger på ordet østeuropæisk, aller værst bliver det, hvis du ser de netkommentarer etniske danskere lægger op.

	Og der er ikke langt fra had tale til had forbrydelse.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,20. november 2013,	.....
9719,/debat/2012/06/overhoert-new-york,Overhørt i New York ,Martin Burcharth," ’Jeg gik stille og roligt hjem’
Tusindvis af mænd marcherede på fars dag i protest mod politiets hyppige tilbageholdelse og kropsvisitation af sorte newyorkere.
Jibril Toure er en af dem. Han var ung, da han første gang blev stoppet af politiet i Brooklyn.
»Jeg var på vej hjem efter at have spillet bas i et band. En sort bil med mørke vinduer bakkede pludselig hen mod mig, og fire hvide mænd kom løbende og pressede mig op mod en mur,« husker han. »De fortalte mig, at hvis jeg ikke viste dem mit kørekort, ville jeg ryge direkte i fængsel.«
De fire betjente besværede sig ikke med at fortælle Jibril Toure, en sort amerikaner, hvorfor de havde udset sig ham. »Jeg gik bare på gaden, stille og roligt, på vej hjem.«
Flere tusinde sorte og latinoer deltog i demonstrationen mod borgmesteren og politichefen, der for nogle år siden indførte en praksis, som tillader politiet at stoppe og kropsvisitere enhver borger, som det mistænker for at være i besiddelse af et våben eller for at være involveret i en forbrydelse.
New York Civil Liberties Union fastslog for nylig, at byens politibetjente stoppede 680.000 mænd i 2011. I 80 pct. af tilfældene gik det ud over sorte og latinoer. Selv et sort medlem af borgmester Bloombergs administration er blevet udsat for denne behandling.
For Jibril Toure efterlod oplevelsen en bitter smag i munden. »Siden da er jeg blevet stoppet seks gange. Jeg er aktiv i to organisationer, som fører kampagner mod politiets praksis. Mange af de unge, der bliver stoppet, får et forkvaklet forhold til politiet. Oplevelserne svækker deres tillid til politiet,« mener Jibril.
Fransk valg i New York
 
Danske statsborgere bosat i udlandet har et demokratisk problem. De kan ikke stemme ved Folketingsvalg, medmindre de har bopæl i Danmark. Og på grund af det danske forbud mod dobbelt statsborgerskab kan de heller ikke stemme ved valg i det land, de bor i, medmindre de vil opgive deres danske indfødsret. Det vil de færreste. Derfor står ca. 200.000 udlandsdanskere reelt uden stemmeret.
Det problem har franskmændene løst. 11 medlemmer af Deputeretkammeret vælges oversøisk. Ved det seneste valg blev der for første gang valgt et medlem fra Canada og USA. Valgkampen i New Yorks franske indvandrersamfund bød på debat mellem 16 kandidater i Institut Francais og gammeldags ’dør til dør’-kampagne blandt byens 40.000 franskmænd.
Franskmænd i USA viser sig at være ret konservative. I første omgang stemte 60 pct. på Sarkozy.
»Hvis man bor i USA i lang tid, virker Sarkozys økonomiske politik ikke konservativ, snarere til venstre for demokraternes,« siger Sophie Meunier, lektor på Princeton University, til The New York Times.
Men til alles overraskelse vandt socialisten Corinne Narassiguin anden runde af valget sidste weekend. Hun skal nu pendle mellem New York og Paris.
 
 
Ortodokse jøder mod nettet
 
Storbyer som New York var engang indvandrernes første stop på vej ind i den store amerikanske smeltedigel. Det var her, de efter ankomsten lærte de første engelske gloser, vænnede sig til det amerikanske køkken, gik i kirke søndag morgen og om eftermiddagen til kamp på et stadium iført en baseballkasket. Senere drog de vestpå og blev integreret i amerikansk kultur.
Sådan er det ikke længere. Amerikanske storbyer er blevet ramme for et miks af etniske og nationale grupper, som lever hver deres adskilte liv. Især New Yorks jødiske befolkning er yderst forskelligartet. Sekulære jøder lever i en hel anden verden på Manhattan og forstæderne end de ultraortodokse og hasidiske jøder (med de sorte hatte), der har slået sig ned i deres egne enklaver i Brooklyn.
De ultraortodokse lever efter et helt andet etisk regelsæt. Det kunne newyorkerne konstatere, da 40.000 mænd og drenge for nylig fyldte to sportsstadion-er i Brooklyn, hvor de lyttede til brandtaler mod den lette adgang til pornografi og andet løssluppent materiale på internettet.
En ung forretningsmand, Nat Levy, fortalte i The New York Times, at han holder kontakt med sine kunder fra en ortodoks jødisk internetcafé, hvor en rabbiner har installeret et filter, der sier alt upassende materiale fra.
»Det gør ingen forskel for mit firma, at der er et filter. Jeg har uhindret adgang til internettet, og så er det kosher (i overensstemmelse med de rituelle forskrifter, red.),« forklarede han.
Trods dundertalerne blev mange af deltagerne observeret af lokale reportere med smartphones i hænderne.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,22. juni 2012,Tusindvis af mænd marcherede på fars dag i protest mod politiets hyppige tilbageholdelse og kropsvisitation af sorte newyorkere.
240,/debat/2016/05/hvem-bedst-forandre-verden,Hvem er bedst til at forandre verden?,Mette-Line Thorup," De progressive martres i disse antielitære, disruptive tider. De længes. Savner flyvehøjde og nye svar. Politikken synes sandet fast i økonomisk nødvendighed, globale flygtninge-, finans- og klimakriser.
Og hvad gør man så, når man skal vælge mellem den revolutionære Sanders og pragmatikeren Hillary, kaoskaptajnen Uffe og Sosse-Sass? Ville det i sidste ende ikke være meget nemmere bare at stemme på Bill Gates eller Mark Zuckerberg, der i humanismens navn bypasser de traditionelle, støvede og korrupte systemer med deres milliardfonde?
Vi har jo A.P. Møller, Danmarks svar på filantropiens amerikanske celebrities. Og så har vi for øvrigt også Bjarke Ingels. Han er måske ikke så rig endnu, men den New York-baserede stjernearkitekt er både grøn, progressiv og kan få alt til at tage sig voldsomt indbydende og nyskabende ud.
Det havde jeg lejlighed til at opleve forleden, hvor Uffe Elbæk igen fik det til at se ud som en leg, selv om han i virkeligheden er meget bekymret over verdens tilstand. Han havde kastet et par bolde op i luften, og de blev grebet på 33. etage i en skyskraber på Manhattans sydspids, hvor Bjarke Ingels Group holder til med en hær af Macs og modeller.
’Copenhagen Calling’ kaldte Alternativet deres ’one-night-only’-talkshow, og de havde inviteret bl.a. Mogens Lykketoft, formand for FN’s Generalforsamling, musiker Oh Land og altså Ingels selv til at diskutere spørgsmålet: Hvordan skaber vi en bedre, mere dynamisk, kreativ og fascinerende verden. Imens drak vi kolde Carlsberg og spiste rå broccoli.
Uffe Elbæk er blevet kaldt mange ting, senest et bluffnummer af S-gruppeformanden Sass Larsen. Men der er også langt fra kynikeren Sass til idealisten Uffe, måske især hvad angår strategiske fornemmelser, der ikke ender som sort røg fra et sort tårn.
Læs også: Magtpolitikerne driver vælgerne ind i Elbæks totale teater
For Sass har jo brug for Uffe. Og der er det særlige ved idealister, at de formår at skabe en følelsesmæssig appel til politiske aktivister og vælgere, som pragmatikerne ikke formår. A pie in the sky, som amerikanerne siger. Det kan Bernie Sanders, men hans modkandidat Hillary Clinton står alligevel til at vinde den demokratiske nominering. 
Mange amerikanere tror ikke på pie in the sky. Og flere af de progressive Sanders-sympatisører er nok også kommet på bedre tanker, da de fandt ud, hvordan han vil beskatte dem, som min spanske underbo tørt bemærkede en dag.
Lykketoft tror tilsyneladende heller ikke på tærter i himlen, selv om han dog ikke gik så langt som til at beskylde Elkæk for bluff. Lykketoft havde også forinden i et interview med Information ment, at der var brug for bevægelser, der kan presse de gamle magtpartier i en mere progressiv retning.
Men alligevel er hans politiske metode anderledes, kom det frem, da moderatoren også ville vide, hvordan den drevne magtpolitiker havde det med de nye, alternative »startup-partier«.
»Jeg har en anden måde at arbejde på. Jeg er blevet i det samme parti i 52 år. Og jeg har hele tiden forsøgt at forandre det,« svarede Lykketoft.
Den tidligere S-formand og finansminister mente, at vi er nødt til at vende tilbage til den »gamle« måde at føre politik på. Og den går ud på at overbevise vælgerne. Overbevise dem om, hvad der er det rigtige at gøre, selv om det forekommer hverken belejligt eller særlig behageligt.
Lige modsat Alternativet, der ikke bekender sig til noget ideologisk ståsted. De crowdsurfer deres politiske program og spørger folk, hvad de tror på, i forsøget på at give dem deres demokratiske autoritet tilbage.
Heller ikke Bjarke Ingels tror på ideologier eller modsætninger mellem kapitalisme og grønt fremskridt. Arkitekten citerede i stedet Al Gore for, at det hele ikke går så skidt endda.
Og måske er det både pragmatisme og idealisme, der præger den progressive vælger, når hun skal beslutte, hvem der er bedst til at forandre verden. Man kan blive begejstret og stemme på partier som Alternativet. Men det er måske nok de færreste, der vil ha’ Uffe som statsminister.
Mette-Line Thorup er journalist, bosat i New York. Klummen er udtryk for skribentens egen holdning.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",2.0,13. maj 2016,"For Sass har jo brug for Uffe. Og der er det særlige ved idealister, at de formår at skabe en følelsesmæssig appel til politiske aktivister og vælgere, som pragmatikerne ikke formår. A pie in the sky, som amerikanerne siger. Det kan Bernie Sanders, men hans modkandidat Hillary Clinton står alligevel til at vinde den demokratiske nominering. "
9620,/debat/2012/07/danske-arbejdsmarked-risikerer-italienske-tilstande,Det danske arbejdsmarked risikerer italienske tilstande,Karen Moesgaard," I Danmark rynker vi bedrevidende brynene i bekymring over spanske, græske og italienske unges arbejdssituation og klapper os selv og hinanden på skuldrene over vores eget velfungerende arbejdsmarked. Det er ikke mere end tre år siden, jeg sad som studerende på CBS, aldeles målløs over, hvad italienske arbejdsgivere krævede i gratis arbejde af nyudklækkede kandidater – stakler, tænkte jeg; Godt det danske system beskytter os mod den slags udnyttelse herhjemme.
Men hov. Hvad er nu det, der prædikes på det danske arbejdsmarked: interessetimer … ? Timer, som arbejdstager uden betaling får lagt oven i sin almindelige arbejdstid.
Som færdiguddannet cand.ling.merc. fik jeg i 2011 hurtigt et fuldtidsarbejde i en prestigefyldt virksomhed. Lønnen var ganske vist ikke, hvad en fagforening ville have rådet mig til at bede om. Men bevares, man må jo starte et sted, tænkte jeg og priste mig lykkelig for i disse tider at modtage brutto 25.000 kroner plus en performance-afhængig bonus, der på årsbasis ville svare til yderligere to månedslønninger – havde det da været muligt at opnå den fuldt ud.
Uoverensstemmende værdier
Virksomhedskulturen – i dette tilfælde primært kode for ejerens ønske om højere tal på bundlinjen – betød imidlertid, at en arbejdsuge var væsentligt mere end 37 timer. Mit meget forsigtige bud er, at jeg i snit lagde 50 timer om ugen – nogle uger 70 og hverken tidlig morgen, sen aften eller weekenden var hellig. Interessetimer kaldte vi det. Om det er en dygtig retoriker, en snedig arbejdsgiver eller en usund kombination af de to, der har formuleret konceptet, forbliver uvist. Dog forstås det umiddelbart, at det ekstra tidsforbrug er i arbejdstagers interesse – en investering, der vil give afkast. Bare vent.
Jeg bed tænderne sammen og så frem til den årlige lønforhandling. Argumenterne for en solid lønforhøjelse hobede sig op, men da dagen oprandt, faldt ordene: »Der er blevet lagt mærke til, at når du kan gå kl. 17, gør du det.«
Jeg kunne ikke skjule min skuffelse og stod dagen efter med en fyringsseddel i hånden. Uoverensstemmelser i forhold til forventninger og værdier.
Udmattet efter et år, hvor jeg havde lagt ikke under 600 interessetimer, tænkte jeg, at det skulle være løgn og startede min egen virksomhed. For at undgå dagpengejunglen og det slag i ansigtet, jeg følte, det ville være ikke at kunne klare mig selv, tog jeg samtidig en deltidsstilling, der sikrede betaling af mine faste udgifter, mens min egen butik kom op at stå. Ok, deltidskontrakten lød ganske vist kun på otte timer ugentligt, så arbejdsgiver ikke var omfattet af funktionærloven, men jeg ville jo heldigvis hverken blive syg eller gravid lige foreløbig.
Da jeg forleden vendte problemstillingen med en veninde, mindede hun mig om, at markedet, udbud og efterspørgsel … tiderne … naturligt nok stiller arbejdstager dårligere.
Med høj risiko for at få samtlige økonomiske teoretikere og erhvervsfolk på nakken vil jeg dog erklære mig uenig. I modsætning til guld, brændsel og en flad mave er menneskelig tid, arbejdskraft og virkelyst ikke mindre værd, fordi det er tilgængeligt.
Jeg får kramper, når min italienske omgangskreds, der i deres hjemlige medier hører om det danske arbejdsmarked som et paradis med dagpengesystem og flexicurity, forstående siger: »Du skal da finde arbejde i en dansk virksomhed«.
De tror fuldt og fast på, at nærige virksomhedsledere og absurde ansættelseskontrakter kun findes i Sydeuropa. Jeg må skuffe dem. Begge ovennævnte eksempler er fra pæredanske virksomheder i det centrale København.
Jeg har kun været tilknyttet det private erhvervsliv, men som Eskil Halberg og Charlotte Kjærholm Pedersen gjorde opmærksom på i en kronik (24. maj), bliver også unge lærere m.fl. nærmest diskrimineret på arbejdsmarkedet – endda af deres egen fagforening. Det fører til, at de unge vender foreningerne ryggen, så de ender med at repræsentere og arbejde udelukkende for den ældre generation. Denne situation er velkendt i middelhavslandene, hvor den ikke just har styrket hverken fagforeningerne selv eller de unges situation.
Evighedspraktikanter
Det stigende antal færdiguddannede, som arbejder på praktikantvilkår, er en anden side af samme udfordring. Da jeg i løbet af min uddannelse var i praktik, var det ganske vist ulønnet, men det indgik dog som en del af studiet. Derfor modtog jeg SU, og opholdet gav ECTS-points svarende til et halvt semester. I dag er ung arbejdskraft så tilpas devalueret, at arbejdsgivere ansætter færdiguddannede praktikanter i stedet for lønnede medarbejdere. Den unge praktikant er naturligvis glad, for vedkommende har lyst til at arbejde, lyst til at blive en del af markedet, lyst til at give og gøre. De færreste ønsker at hejse det hvide flag og søge dagpenge. Men samtidig slår gratisarbejde skår i opfattelsen af, at ens tid, færdigheder og arbejdskraft har værdi. For mit eget vedkommende har det haft den besværlige konsekvens, at min i forvejen underudviklede evne til at sige nej er blevet yderligere svækket – når du én gang er blevet råbt ind i hovedet, at ’hvis ikke du vil, står der 60 andre i kø, der gerne vil, og som kan gøre det mindst lige så godt som dig,’ ligger det der med at stille selv minimale krav, såsom løn, meget langt væk.
Derfor lagde jeg troligt mine interessetimer, som dog nok mest var i virksomhedens interesse. Jeg kopierede således den italienske kultur, som jeg for få år siden sad og rystede på hovedet af.
Mens den italienske premierminister, Mario Monti, er ivrig efter at kopiere store dele af det danske, velfungerende system, præsenteres danske nyuddannede for underbetaling, gratis overarbejde og manglende rettigheder. Situationen er ikke ulig den, de italienske unge hidtil har oplevet som følge af bl.a. den notoriske artikel 18 i Italiens arbejdsmarkedslovgivning. Artiklen beskyttede den del af arbejdskraften, som allerede havde foden inden for på arbejdsmarkedet mod fyring, men den resulterede samtidig i en kraftigt reduceret jobsikkerhed og et grotesk lavt lønniveau for dem, der var på vej ind på arbejdsmarkedet.
Kulturrevolution, tak
Vi har i Danmark en relativt fornuftig og velment arbejdsmarkedslovgivning, men lige nu og med tiderne som den rungende, evigt berettigende undskyldning skrider det under os. Prisen, vi som unge, men også samfundet som sådan kommer til at betale, er væsentligt højere end en månedsløn.
I årevis har flertallet blandt både politikere og erhvervsfolk sunget med på budskabet om, at det skal kunne betale sig at arbejde, primært med henblik på at reducere de offentlige udgifter til dagpenge mv. Jeg er bestemt en del af koret – selvfølgelig skal det kunne betale sig at arbejde. Men måske er dagpengesatsen og skatteprocenten ikke de eneste parametre, vi kan skrue på. Måske kan vi også forsøge at (gen)indføre en kultur på det danske arbejdsmarked, der som udgangspunkt værdsætter de ansattes tid. Hvorfor er det kun de første 37 timer, der skal kunne betale sig?
Virkelysten er for mit vedkommende fortsat intakt, og de interessetimer, jeg lægger i min egen virksomhed, er en investering, jeg de fleste dage føler mig overbevist om, vil give et positivt output. Ikke desto mindre tager det tid at etablere sig som 100 procent selvforsørgende erhvervsdrivende – så hvem ved, om den danske stat alligevel inden længe modtager min ansøgning om supplerende dagpenge.
Karen Moesgaard er selvstændig statsautoriseret tolk og translatør og cand.ling.merc. i italiensk og interkulturelle markedsstudier




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",50.0,7. juli 2012,"Kulturrevolution, tak"
4761,/debat/2014/06/putin-bygget-evige-rusland,Putin har bygget det evige Rusland,Claus Bryld," Siden Sovjetunionens opløsning i 1991 er der sket en bemærkelsesværdig udvikling i forholdet mellem erindring og glemsel i Rusland. Fra midten af 1980’erne iværksatte Gorbatjov som generalsekretær for det kommunistiske parti sin politik med glasnost (åbenhed) og perestroika (genopbygning).
Som bekendt brød denne politik sammen og var med til at udløse det gammelkommunistiske kup i august 1991, som slog fejl, men bragte den oppositionelle Boris Jeltsin til magten.
I de sidste år af Gorbatjovs styre bredte der sig i den liberale russiske intelligentsia en forestilling om, at Oktoberrevolutionen i 1917 havde været en komplet fejltagelse – blot et tilfældigt statskup – og at det ville have været meget bedre, hvis det kapitalistiske system fra før 1917 eller 1914 (som dog stadig var stærkt præget af feudalisme) havde fået lov til at udvikle sig.
Der blev malet et skønmaleri af livet under tsarismen og drømt drømme om, at hvis revolutionen ikke var kommet, så ville Rusland økonomisk og socialt have været fuldt på højde med de vestlige samfund, ja endda endnu højere udviklet.
Ifølge de radikal-liberale skulle Oktoberrevolutionen betragtes som en art parentes, ganske vist af apokalyptisk art, som havde tilladt bolsjevikkerne at oprette deres blodige diktatur, der igen havde kostet millioner af mennesker livet og ført til tilbagegang for Rusland på alle felter. Derfor skulle parentesen lukkes så hurtigt som muligt, og tråden fra tiden før 1914 tages op igen. Dette sværmeriske historiebillede var med til at fremme Jeltsins politiske interesser, da det bidrog til at underminere Gorbatjovs styre. Det kan derfor ses som et eksempel på, at den offentlige brug af historien også har politiske konsekvenser.
Skønmaleriet blegnede
Glansbilledet af tiden før 1914 holdt dog ikke længe, for som bekendt førte Jeltsins magtovertagelse og den ultraliberalistiske kurs, der blev fulgt – i overensstemmelse med det, man mente skulle være en fortsættelse af kursen før 1914 – til et fuldstændigt sammenbrud for den russiske økonomi, med alt hvad dertil hørte af social elendighed.
Den velstående, moderne fremtid, som skønmaleriet af fortiden havde lovet, viste sig at være rent blændværk. Nationen – og her tænkes på Rusland som sådan og ikke på hele føderationen – endte i en slags sort hul, hvor der ikke længere var nogen historiske referencer, som kunne bidrage til identitetsdannelsen. Hverken det tsaristiske eller det stalinistiske system kunne bruges som referenceramme.
Til gengæld opstod der i den russiske befolkning en slags nostalgi, en længsel efter den stabilitet, der trods alt havde hersket, ikke så meget under Stalin med hans voldsomme udrensninger, som under Leonid Brezjnev i 1960’erne og 70’erne. Under denne såkaldte stagnationsperiode steg levestandarden faktisk, og mindre private initiativer var tilladt. I befolkningen kom sovjettiden altså igen ind i varmen, men det var ikke en nostalgi, de nye magthavere omkring Jeltsin var begejstrede for.
I dette tomrum lancerede de nye ledere så erindringen om Den Store Fædrelandskrig med dens sejr over fascismen (nazismen). Ved 50 års jubilæet for sejren i Anden Verdenskrig i 1995 genindtog denne erindring, der i Breznjev-årene havde spillet en stor rolle som en slags legitimation af systemet, pladsen som centrum i den russiske offentlige erindring. Det var en erindring, de fleste russere delte, også de unge, som måske havde mistet et eller flere familiemedlemmer under krigen, eller hvis bedstefædre havde kæmpet ved fronten.
Det særegne ved ’genudnyttelsen’ af krigsjubilæet i 1995 var, at den side af krigen, som havde handlet om kampen for frihed og menneskerettigheder imod nazismens barbari (på papiret selv i Sovjetunionen), stort set var væk under mindehøjtidelighederne. I stedet blev der lagt vægt på autoritære og nationale værdier som det afgørende for sejren. Problemet med Stalin – det var jo under hans styre, krigen blev vundet – løste man ved at gøre den sovjetiske hærfører, marskal Zhukov, til den hovedansvarlige for sejren, selv om Zhukov med sin foragt for menneskeliv næppe var meget mere human end Stalin.
Hyldest til den stærke stat
Det var dog først, da Putin i 2000 overtog tøjlerne, at man kan tale om en egentlig, sammenhængende historie- eller erindringspolitik i Rusland. Putin viste meget hurtigt sin interesse for historie som en sammenbindende kraft i det russiske samfund. Under ham er der sket, hvad man kan kalde for en positiv reintegration af sovjetfortiden. Det centrale er ideen om Ruslands nationale storhed op igennem århundrederne: Rusland som flagskib for de sande kristne værdier og med en udviklingsvej, der adskiller sig positivt fra Vestens. En sundere vej uden homoseksualitet og andre vestlige perversioner.
Hele ideen om det store, evige Rusland knyttes så sammen med forestillingen om – og realiteten af – den stærke, autoritære stat, som er i stand til at bøje alle individuelle viljer, så de går op i en højere national enhed. Både tsar-styret og Sovjetunionen med dens sejr i Anden Verdenskrig bliver hermed integreret i historiebilledet. Kontinuiteten er vendt tilbage, og den nylige anneksion af Krim-halvøen føjer sig fint ind i dette billede. Har Krim da ikke ’altid’ hørt til Rusland?
Danmark støttede Putins show
Lille Danmark har også givet sit bidrag til Putins historieopfattelse. Da prinsesse Dagmar, der som tsarina – gift med tsar Alexander III og mor til den sidste tsar, Nicolaj II – i 2006 skulle genbegraves i Sankt Petersborg, bidrog den danske stat med kongehuset i spidsen til at gøre det til en stor reklame for Putin-kredsen og deres fortidsdyrkelse. Med fejringen af den russiske enkedronnings genbegravelse ved siden af resterne af sin mand i Peter og Paul Katedralen i Sankt Petersborg fik styret en håndsrækning fra den danske stat til at udbrede sin myte om en kontinuerlig russisk historie fra tsarismen over sovjettiden til nutiden med dens ’styrede demokrati’ – og naturligvis fremtiden.
I virkeligheden består den russiske historie som bekendt af voldsomme brud med enorme lidelser for befolkningen til følge, men det indtryk vil man gerne mildne eller helt fjerne. Det er statsræsonen, det gælder, og ikke mindst legitimeringen af de nuværende herskere gennem ’historiens lære’. Derfor kunne Putin også bruge det skuespil, som genbegravelsen af prinsesse Dagmar udgjorde. Hvad ville man sige, hvis tyskerne under stor officiel højtidelighed ville genbegrave deres sidste kejser, Wilhelm II, der nu ligger i Holland, i Berlin sammen med de andre konger og kejsere af Hohenzollern-slægten? Ville det ikke virke, som om tyskerne prøvede at revidere deres historie og føre til anklager for revanchisme?
Romanov-familien skal selvfølgelig have lov til at begrave og genbegrave deres døde, men man burde skåne os andre fra at blive inddraget i det. Lidt langt ude kan man sige, at Danmark har givet sit lille bidrag til den russiske chauvinisme, der senere opslugte Krim, og som nu er ved at ødelægge Ukraine.
Derimod har Rusland ikke taget et opgør med stalinismen og heller ikke med Holocaust, selv om man nogle steder er begyndt at holde Auschwitz-dag den 27. januar. De jødiske ofre for tysk hånd på sovjetisk jord udgør mellem to og tre millioner, men de må ikke fremhæves i historien; de fleste betegnes stadig blot som »fredelige sovjetborgere«. Der må nemlig ikke være en konkurrent til det heroiske russiske folk, først som offer og siden som sejrherre i Den Store Fædrelandskrig.
Claus Bryld er historiker, dr.phil.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",53.0,27. juni 2014,"Derimod har Rusland ikke taget et opgør med stalinismen og heller ikke med Holocaust, selv om man nogle steder er begyndt at holde Auschwitz-dag den 27. januar. De jødiske ofre for tysk hånd på sovjetisk jord udgør mellem to og tre millioner, men de må ikke fremhæves i historien; de fleste betegnes stadig blot som »fredelige sovjetborgere«. Der må nemlig ikke være en konkurrent til det heroiske russiske folk, først som offer og siden som sejrherre i Den Store Fædrelandskrig."
10303,/debat/2012/03/laeserbreve-6,Læserbreve,Informations Webredaktion," Dørmænd i psykiatrien
Lene Linnemann, Regionsrådsmedlem, Region Nordjylland (SF)
Flere politikere mener, at vi skal have vagter på de psykiatriske sygehuse. Hvad tænker de helt nøjagtigt på, når de siger vagter? Dørmænd, tidligere jægersoldater, pensionerede politibetjente eller måske omvendte HA’ere?
Vi bør drøfte, hvordan vi bedst muligt øger sikkerheden for personalet. Der er brug for helt andre tiltag, for at reducere de farlige situationer i psykiatrien. Undgå dem helt kan vi næppe.
Visitationen af kendte voldelige patienter skal være effektiv. Personalenormeringen skal være høj på afdelinger, hvor risikoen for overfald er stor. Og vi skal sikre, at hele personalet har erfaring, bred faglig viden og den nødvendige uddannelse i kommunikation og konfliktløsning.
Personalet skal have tid til den enkelte patient, særligt når patienten er forvirret, ophidset, og situationen spidser til. Det er også vigtigt, at de mennesker, som omgås en psykiatrisk patient, har stor faglig viden og er i stand til at kommunikere med patienten under de givne omstændigheder.
At ansætte hærdebrede udsmidere og tro, at det vil løse problemerne med vold, vil være en fatal brøler. Ingen er bedre til at håndtere en opkørt situation med en psykisk syg patient end det faguddannede personale.
Fjern moms på restauranter
Oscar Buhl, Frederikssund
I forbindelse med Liberal Alliances landsmøde for nogle uger siden foreslog partileder Anders Samuelsen en nedsættelse af momsen på hotel- og restaurantbesøg.
Set i lyset af offentliggørelsen af dette års Michelinguide i sidste uge er det forslag på mange måder et godt og konstruktivt.
Danmark har nu 13 restauranter med Michelin-stjerner. Verdens bedste restaurant, Noma, ligger i Danmark. Verdens bedste kok, Rasmus Kofoed, er dansk og driver restaurant i Danmark. Dansk gastronomi er et hit herhjemme og i udlandet. Der er derfor flere gode grunde til at sænke momsen på restaurantbesøg: Danskerne ville begynde at spise ude i langt større omfang end nu. Desuden vil vi kunne tiltrække flere turister til Danmark.
Denne kombination vil sikre mange af de danske lavtlønsarbejdspladser, som igennem mange år gradvist er blevet nedlagt. Desuden vil man også kunne bekæmpe noget af det omfattende sorte arbejde, som foregår i restaurationsbranchen. Velbekomme!
Skæv bankskat
Merete Riisager, MF, (LA)
Venstrefløjen elsker at hade bankerne og forsøger derfor at tegne et forsimplet billede af, at bankerne er skyld i finanskrisen. De har bare at hoste op og betale kriseregningen, for eksempel gennem den nye EU-skat på finansielle transaktioner.
Hvad venstrefløjen og ikke mindst regeringen glemmer, er dog, at de øgede omkostninger, som EU-skatten vil medføre, ikke vil blive betalt af den finansielle sektor, men af helt almindelige mennesker.
Ifølge Berlingske 20. marts vil skatten koste mellem 36 og 40 milliarder kroner, hvilket svarer til 7.500 kroner per dansker om året. Desuden vil EU-skatten ikke nødvendigvis dæmpe spekulationen, som fortalerne for skatten hævder.
Handlen med værdipapirer etc. vil nemlig bare flytte til andre verdensdele uden en finansskat, hvilket vil resultere i, at mange tusind mennesker i Europa og Danmark vil miste deres job.
A-kraft, ja tak!
Jacob Qvist Pedersen, Årre
Hvorfor skal man altid lukke dørene, skrue ned for varmen, slukke computerenog tage cyklen i stedet for bilen? Jo, det skal vi, fordi strømmen iDanmark er dyr. Det er den ene side af sagen. Vi ser budskabet mange steder: Skån miljøet, sluk på kontakten. Hvorforskåner det miljøet, at slukke på kontakten?
Jo, hver gang derbruges el i Danmark, kommer det fra kulkraftværker, medmindre detblæser, så kommer det fra vindmøller. Når strømmen kommer fra vindenergi, er det godt for miljøet, men når det kommer fra kul, forurener det miljøet katastrofalt.
Hvad er det, Danmark mangler? Hvis vifylder hele Danmark op med vindmøller, vil vi kun kunne få strøm, når detblæser. Vi skal have noget, som virker hele tiden: Atomkraft.
A-kraft er ikke miljøskadeligt. Det eneste, der forurener, er opførelsen af værket, men det kan give konstant strøm i300 år til 2.000.000 mennesker pr. kraftværk. Med tokraftværker vil vi være selvforsynende med el, da vindmøllerne allerededækker 33 procent af energiforbruget i Danmark.
Det uran, der skal bruges i et atomkraftværk, kommer fra naturen. Vi udnytter det, og derefter samler og afsikrer affaldet. Det gørsamtidig, at vi får ryddet op i naturen.
Styrk indsats mod ordblinde
Hanne Pontoppidan, formand, Uddannelsesforbundet
4 procent i den erhvervsaktive alder er ordblinde. De har en markant lavere beskæftigelsesgrad og indkomst end den øvrige befolkning. Øger vi indsatsen over for ordblinde, er der en økonomisk gevinst for samfundet på 1,8 milliarder kroner, viser tal fra Center for Digital Forvaltning (CEDI).
Vi har altså ikke råd til at lade være. Det er den økonomiske betragtning. Man kan ikke længere komme gennem uddannelse eller arbejdsliv uden at skulle læse og skrive. Så hvis man som ordblind skal hænge på, skal man have hjælp. Den skal vi blive bedre til at give.
Vi kommer til at mangle arbejdskraft. Det er økonomisk vanvid og manglende menneskeligt hensyn at parkere ordblinde på randen af arbejdsmarkedet. Med den rette indsats kan vi opfange og hjælpe de voksne ordblinde, og med den rette hjælp behøver det at være ordblind ikke at være et handicap i forhold til arbejdsmarkedet.
Vi har vidst for lidt om, hvad der skal til, og hvilke forpligtelser, der er nødvendige. Men i disse dage mødes internationale topforskere, praktikere og andre fra uddannelsesområdet til konferencen Ord 12 for at dele ud af deres viden.
Vi skal vide mere, gøre mere og satse mere for at forbedre indsatsen. Vi kan ikke tillade os at lade være. Det er den menneskelige betragtning.
Vi vil sikre fleksjobbene
Maja Panduro, socialordfører, Socialdemokraterne
Anders Friis Olsen (AO) siger 21. marts undskyld til beskæftigelsesminister Mette Frederiksen fordi, han nu vil søge et fleksjob. Til Anders vil jeg sige: Du skal ikke sige undskyld, og slet ikke for at have lyst til at bidrage.
Vi skal som samfund gøre alt, vi kan, for at så mange som overhovedet muligt, også de med handicap som AO, kan deltage i arbejdsfællesskabet. Derfor er min klare besked til Anders:
Du og mange andre, der er i målgruppen for fleksjob, skal også fremover have mulighed for at deltage i arbejdsfællesskabet via fleksjob. Vi vil åbne ordningen, så mennesker, som kun kan arbejde ganske få timer om ugen, kan blive en del af den.
Vi kan ikke fortsætte som hidtil. Økonomien bag den sidste reform af førtidspension og fleksjob er skredet med 9,4 milliarder kroner årligt. Derfor er vi som ansvarlige politikere nødt til at skride til handling og blandt andet målrette fleksjobordningen, så den i højere grad end i dag kommer de mennesker til gode, der har det største tab af arbejdsevne.
Hvis vi ikke gør noget, skrider hele fundamentet for ordningerne og for vores alles velfærd. Så kære Anders: Vi slukker ikke for din velfærdsrespirator, som du frygter.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,23. marts 2012, Dørmænd i psykiatrien
3488,/debat/leder/2014/12/haab,Håb,Christian Jensen," I denne julemåned har vi her på avisen sat os for at forfølge håbet. Dagligt har vi spurgt, hvad der giver håb i en tid, hvor håbløsheden konstant er inden for det nære synsfelt. Vi har fået svar fra et udvalg af de kunstnere og samfundsdebattører, der normalt har kritik som foretrukket sprog.
Men giver det overhovedet mening?
Ærlig talt: Hvori består håbet, når 132 skolebørn lægges i kister i den pakistanske by Peshawar. Hvori består håbet, når der ikke siden Anden Verdenskrig har været flere fordrevne i denne verden? Hvori består håbet, når verdens ledere i Lima endnu en gang udvander en global klimaaftale, selv om kloden konstant opvarmes, og intet år i danmarks- historien har været varmere end netop det, vi nu står foran at afslutte. Hvori består håbet?
I medierne er vi rejsende i død, ødelæggelse og vintermørke. Vi elsker ord som splid, splittelse og konflikt. Vi ser det som vores journalistiske opgave kritisk, uhildet og insisterende at påpege magthavernes fejl og mangler, så nogle andre kan gøre noget ved problemerne, men måske er vi netop derfor selv en del af problemet.
Hvis vi i medierne ensidigt kontrollerer magthavernes magtudøvelse, risikerer vi så i virkeligheden at efterlade alle andre i afmægtighed. For hvori består håbet, hvis vi i den fælles samtale alene peger på problemer uden at komme med forslag til løsninger?
Og jo, det kan faktisk lade sig gøre at finde et demokratisk håb selv i Syrien. Det kan lade sig gøre, at USA og Kina indgår en historisk klimaaftale, hvor verdens to største udledere af CO2 forpligter hinanden på i fremtiden at begrænse forureningen. Det går for langsomt, ja, og det bliver ved med at gå for langsomt. Men det går i den rigtige retning.
De små kister er de værste. Her er håbet gjort hjemløst. Men når metoderne bliver så afstumpede, som vi med gru i sidste uge så dem udført i Pershawar, kan vi blot håbe, at billederne vil få nationer til at samle sig og på sigt bekæmpe ondskaben indefra. Et naivt håb? Måske, men hellere naive håb end overgivelse til håbløshed.
Om vi tror på ’patriarkers håb, med flammeord og himmeldåb’, som i Grundtvigs salme »Det kimer nu til julefest«, eller om vi tror på noget andet, er ikke det afgørende. Det afgørende er, at vi tror på noget, der er større end os selv.
At vi tror på, at vi sammen kan finde på nye løsninger på gammelkendte problemer. At vi tror på, at vi kan påvirke vores politikere til at tænke ud over næste valgperiode og ind i problemer, der ellers efter- lades til de kommende generationer. At vi tror på, at der ikke alene er taletid til kritikerne, men også til de håbefulde.
’Håbets julekalender’ har vist, at det er nemmere at formulere kritik end tænde håb. Eller som forfatter og historiker Henrik Jensen træffende udtrykte det på spørgsmålet: Hvad er det mest positive, der er sket i år: »Puh ha, jeg synes kun, jeg kan komme i tanke om ting, der ikke burde være sket.«
Det er nemt at få øje på alt det, der går den skæve vej, og hvis der er problemer med at få ryddet udsigten til et uløst problem, skal vi i medierne nok hjælpe til.
Det er imidlertid vores opgave som medie også at give ordet til dem, der godt kan komme i tanker om begivenheder, der kalder på inspiration, opbyggelighed og håb.
De fleste kan enes om at finde håb i alt det, de ser i deres egne børn og børnebørn. Det har også været et gennemgående tema i ’Håbets julekalender’, hvor forfatter og radiovært Knud Romer med følgende ord forklarede, hvad der efterlader ham med glæde og håb:
»Når mine børn pludselig kan tage strømpebukserne på selv. Når min kone ryger en cigaret. Mikroskopiske ting.«
Mikroskopisk, ja, måske, men det er også en stor sandhed, der er værd at erindre netop i denne højtid: Håbet begynder med os selv, og det næres i det nære. Men det får først kraft i det fælles.
Glædelig jul!
",0.0,23. december 2014,"Det er nemt at få øje på alt det, der går den skæve vej, og hvis der er problemer med at få ryddet udsigten til et uløst problem, skal vi i medierne nok hjælpe til."
4985,/debat/2014/05/laeserbreve-5,Læserbreve,," 
	Folkebevægelse mod frihandel

Ib Christensen, tidligere MEP, Folkebevægelsen mod EU

	Folkebevægelsen mod EU, som jeg repræsenterede i EU-Parlamentets handelspolitiske udvalg i 10 år, optræder nu som modstander af frihandelsaftalen mellem EU og USA, selv om den formentlig vil generere en million arbejdspladser i EU og 15.000 i Danmark samt lavere forbrugerpriser. Folkebevægelsen vil end ikke afvente, om det lykkes at fjerne muligheden for, at store virksomheder kan kræve erstatning ved miljø- eller forbrugerbeskyttelsesforbedringer, ej heller om det lykkes at holde kyllinger renset i klor og hormonbøffer ude af EU.

	Mens jeg på Folkebevægelsens vegne bekæmpede protektionismen og advokerede frihandelen, har Enhedslisten nu sat sig tungt på bevægelsen og dikteret betonkommunistisk handelspolitik. Det er sølle og skadeligt for Danmark, hvor 800.000 arbejdspladser er afhængige af verdenshandelen.

	Hvis man vil stemme på Folkebevægelsen, så stem på Retsforbundets to kandidater: Mette Langdal eller Thorkil Sohn.

	Kunststøtte til de forkerte

Uwe Max Jensen, kunstner

	Den, som har, skal mere gives. Det kunne være mottoet for Statens Kunstfond, der har givet et treårigt arbejdsstipendium på 855.000 kroner til journalist og forfatter Peter Øvig Knudsen, selv om Øvig ikke har søgt det.

	Statens Kunstfond blev i sin tid oprettet, fordi man fra politisk hold mente, at det var uværdigt, at danske kunstnere skulle hutle sig igennem tilværelsen, når de bidrog væsentligt til den kulturelle arv. Hvis Øvig nogensinde har hutlet sig igennem, er det i hvert fald før 2007, hvor han udgav bestselleren Blekingegadebanden, der har solgt over 200.000 eksemplarer og har indbragt forfatteren et pænt millionbeløb samt sportsvogn og bopæl i Gentofte.

	Mens der altså tikker flere penge ind hos Øvig i Gentofte, bliver en forarmet forfatter et andet sted i landet forbigået, fordi der kun uddeles et begrænset antal stipendier om året.

	»Jeg ville have skrevet de samme bøger, hvis jeg ikke havde fået arbejdslegatet, men det giver en sikkerhed,« sagde Øvig, efter han fik stipendiet. Samfundet får altså nøjagtig den samme ‘ydelse‘ af Øvig, som det under alle omstændigheder ville have fået. Statens Kunstfonds uddeling af et stipendium til Øvig er et symptom på velfærdssamfundet anno 2014. Der gives flere offentlige kroner til dem, der har rigeligt, mens kontanthjælpsmodtagere tvangsaktiveres, så man er sikker på, at de yder for håndørerne.

	Margrete Aukens hykleri

Dennis O’Brien, Hellerup

	Her op til Europa-Parlamentsvalget kan man gang på gang læse om ting, Margrete Auken (SF) er modstander af, men som hun har stemt for i Europa-Parlamentet. Som hendes nyopståede bekymring for frihandelsaftalen med USA og den tilhørende investorbeskyttelse (ISDS), der skal sikre, at udenlandske investorer kan sagsøge lande for lovgivning, som kan hindre eller formindske deres fremtidige indtjeningsmuligheder.

	Margrete Auken er i EU-parlamentet medlem af den grønne gruppe, som sidste år kom med et forslag om at udelukke ISDS fra forhandlingsmandatet med USA. Margrete Auken valgte, som den eneste, at gå imod sin egen gruppe og stemme nej til forslaget. Dermed blev forslaget nedstemt, og ISDS-mekanismen forblev i forhandlingsmandatet.

	Det er hykleri ud i det ekstreme, når Margrete Auken her i valgkampen siger, at hun ikke ønsker ISDS-mekanismen, når hun meget aktivt har sørget for, at den er der.

	Patentvalgets egentlige agenda

Michael Thestrup, Brønshøj

	Siden EU’s folkelige mandat blev vedtaget med Amsterdam-traktaten for 16 år siden, er EU – uden bekræftende folkeafstemninger – kommet til at bestemme langt mere, end befolkningen nogensinde har sagt ja til. Derfor er det eurofile folketingsflertal selv skyld i, at folkeafstemningen om Patentdomstolen er blevet et valg for eller imod mere EU.

	Nej til vækst fra våbenindustrien

Lave Broch, EP-kandidat, Folkebevægelsen mod EU

	EU støtter våbenindustrien, der eksporterer våben til regimer, som vedvarende krænker menneskerettighederne. Saddam Hussein, Muammar Gaddafi og Syriens Assad-regime har været blandt storkøberne af våben fra EU. Samarbejdet med våbenindustrien sker ikke mindst gennem EU’s forsvarsagentur, som alle partier i Folketinget undtagen Ø og DF vil have Danmark med i.

	Det blev besluttet på EU-topmødet i december, at EU skal styrke den militære side af unionen. Der skal blandt andet sættes fokus på, hvordan våbenindustrien kan styrkes generelt for at skabe »arbejdspladser, vækst og innovation«. Der er brug for at få gang i beskæftigelsen i EU, men ikke på denne måde.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",3.0,23. maj 2014,	Patentvalgets egentlige agenda
3711,/debat/2014/11/bitre-maends-impotente-udbrud,Bitre mænds impotente udbrud,Kristian Thorup," I Michael Jeppesens programserie Ti stille kvinde får vi indblik i den flodbølge af trusler og nedladende kommentarer, som kvinder i Danmark lider under, fordi de deltager i den offentlige debat.
Disse mænd, som håner, truer og nedgør kvindelige debattører, kan måske umiddelbart virke dominerende: De truer med vold og taler ned til kvinderne, som var de psykisk ustabile, små piger eller det, der er værre – og kvinderne lader sig selvfølgelig påvirke af angrebene. Det er dog ret tydeligt, at vi i virkeligheden har at gøre med ressourcesvage mænd, som gennem de sociale mediers små sprækker endelig får lov at komme med deres værdiløse indslag. Truslerne og deres råben og skrigen er udtryk for deres egen impotens og manglende evne til at deltage på lige fod med dem, de angriber.
Den perfekte syndebuk
Selve relationen mellem den ressourcestærke kvinde og den ressourcesvage mand er i virkeligheden nok en del af forklaringen på, hvorfor vi endnu ikke er sluppet af med sexismen. Som mand, uden nogen særlige anerkendelsesværdige kvaliteter, er det gamle patriarkalske værdisæt en sidste knage, man kan hænge sin hat på. I dette univers er manden qua sit køn automatisk sat højere end halvdelen af samfundet.
Feministen Simone de Beauvoir beskrev denne funktion, som bevirker, at uanset hvor ringe stillet den hvide mand er, gør racismen og sexismen, at han alligevel kan føle sig overlegen i forhold til kvinderne og de sorte.
Som eksempel på denne modstand mod kvinders frigørelse henviste hun til en mandlig studerende, som skrev: »Hver kvindelig studerende, som træder ind i lægevidenskaben eller jura, frarøver os et job«. Den kvindelige succes bliver en syndebuksforklaring på mandens egen fiasko. ’Hvis bare de holdt sig til deres underlegne position’, synes han at tænke.
Etniske mindretal spiller ofte en lignende rolle som syndebuk, og dermed bliver den kvindelige politiker med den indvandringsvenlige politik den ultimative legemliggørelse af alle de (falske) forklaringer på den ressourcesvage mands fiasko. Det kan forklare, hvorfor hovedpersonerne i de to første programmer har været de unge, stærke og indvandringsvenlige kvinder Johanne Schmidt-Nielsen og Zenia Stampe.
Det minder om en interessant analyse, som den tyske idéhistoriker Jan-Werner Müller gav af det enorme had, der retter sig mod Barack Obama: Obama legemliggør på en og samme tid de to syndebukke i den populistiske ideologi; den etniske minoritet og den veluddannede elite.
Ulighedens konsekvens
Det, vi har at gøre med i denne konflikt, er fordelingen af de kulturelle ressourcer i samfundet. Ligesom den økonomiske fattigdom ofte kommer til udtryk i kriminelle handlinger, kommer den kulturelle ulighed bl.a. til udtryk i disse frustrerede verbale angreb. Begge er forsøg på at tilegne sig det, som individet ikke er givet i samfundets strukturelle fordeling af ressourcer og dertil hørende anerkendelse og selvfølelse.
Dette er ulighedens største problem, om den er af økonomisk eller kulturel art: Frem for at komme til udtryk som en svaghed, vi kan have medfølelse med, kommer den ofte til udtryk i voldelige udbrud, som virker frastødende på resten af samfundet.
Det første der står klart i alle disse hadefulde meddelelser, som programmerne tager fat på – ud over, at de er frastødende, voldelige og nedladende – er deres komplette mangel på debatmæssigt indhold. Der bliver oftest sagt »prøv lige at se på, hvad du selv skriver« eller »hold da kæft, hvor er du dum og uvidende«. Det ligger implicit, at den angrebne kvinde har sagt noget forkert, men man kan godt blive meget i tvivl om, hvorvidt den vrede mand egentlig er i stand til at argumentere for, at kvindens udsagn er forkerte. Det mest iøjnefaldende ved meddelelserne er ikke de verbale angreb og trusler, men det faktum, at de synes at dække over den komplette mangel på evne til at argumentere for et substantielt standpunkt. Truslerne og angrebene er symptomer på det fraværende argument.
Frem for at komme med substantielle argumenter går strategien altid ud på at afskrive personen bag udsagnene (kvinden) som en illegitim deltager i den offentlige debat. Hun er sindssyg, landsforræder, ’skabsmuslim’ (hvad end det er) – eller bare kvinde. Dermed kan man sige, at manden skaber et spejlbillede af sig selv, for det, der i virkeligheden er illegitimt i den offentlige debat, er en, som angriber sin modstanders person frem for hendes argument.
Debattens undertrykte
De sociale mediers kommentarfelter har skabt en mærkværdig underskov af offentlig opinion. Her finder man de holdninger, der er presset ud af vores offentlige debat, fordi der er store begrænsninger på, hvilke ytringer og indslag vi tillader. I en vis forstand er det den offentlige debats undertrykte, som vender tilbage til os i en frastødende form.
Derfor bør man også være opmærksom på, at disse verbale voldsudbrud udspringer af samfundets egen voldsudøvelse: For det første den strukturelle vold, som placerer visse grupperinger med dårlige muligheder for at opnå de tilstrækkelige sociale, økonomiske eller kulturelle ressourcer til at gøre sig gældende i samfundet. For det andet i kraft af den symbolske vold, hvormed vi udelukker de individer, som ikke slår til sprogligt og uddannelsesmæssigt, fra den offentlige debat.
Dette læner sig op ad, hvad sociologen Pierre Bourdieu kaldte ’loven om voldens bevarelse’. Med den henviste han til, at samfundet ikke kan udøve eksempelvis strukturel vold, uden at den vil vende tilbage som vold i en anden form, eksempelvis kriminalitet.
Imidlertid står ingen på spring for at hjælpe disse mennesker. For det første fordi deres aggressive adfærd virker frastødende, for det andet fordi det kan virke enormt vanskeligt at gennemskue, hvordan man bedre omfordeler de kulturelle ressourcer i samfundet.
Savner den store fortælling
Det hævdes af nogle socialfilosoffer, at vor dages fremvækst af racisme og fremmedhad skal forklares som et resultat af det, de kalder den postideologiske konsensuspolitik. Denne politik henviser til den måde, hvorpå vi i dag tager afstand fra de store ideologiske projekter for i stedet at skrue lidt på de administrative knapper for bedst muligt holde samfundet over vande i den globale konkurrence. Ifølge disse filosoffer medfører denne politik, at den sociale utilfredshed over ulighed og usikkerhed kommer til udtryk i racismens irrationelle udbrud. Et bevis på det kunne være at henvise til, at racismen især spreder sig i den socialklasse, som tidligere udgjorde den faste opbakning til socialdemokratiets ideologiske projekt.
Hvis man tager denne analyse for pålydende, kan det overvejes, om de sociale mediers underskov af sexisme og racisme i virkeligheden udspringer af en mangel på politiske projekter, der kan vise de ressourcesvage mænd vejen til større sikkerhed og mening i deres tilværelse. Umiddelbart går det dog imod enhver intuitiv reaktion på en gruppe af nedladende mænd på nettet.
Kristian Thorup er studerende




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",71.0,21. november 2014,"Derfor bør man også være opmærksom på, at disse verbale voldsudbrud udspringer af samfundets egen voldsudøvelse: For det første den strukturelle vold, som placerer visse grupperinger med dårlige muligheder for at opnå de tilstrækkelige sociale, økonomiske eller kulturelle ressourcer til at gøre sig gældende i samfundet. For det andet i kraft af den symbolske vold, hvormed vi udelukker de individer, som ikke slår til sprogligt og uddannelsesmæssigt, fra den offentlige debat."
11466,/debat/2011/09/laeserbreve-10,Læserbreve,Informations Webredaktion," Det er netop det, kunst er
Heinrich R. Jørgensen, Mårslet
Michael Jeppesen har ikke lyst til at sable Jóhan Martin Christiansens installation ned i sin anmeldelse 16. september, men han forstår den heller ikke. Han er tydeligvis forundret over indtrykkene, men er i tankerækken ikke nået meget længere end til at synes, at det er mærkeligt.
Jamen, det er da lige præcis det, der gør noget til kunst. At man fornemmer, at der bag det umiddelbare indtryk og den konventionelle tolkning gemmer sig lag af langt større indsigt og oplevelse. Det er meget muligt, at udstillingen på overfladen virker barnlig og pervers. Men det overfladiske er ikke interessant.
Jeppesen kalder det en samtidsprotest. Det lyder lige så dybsindigt, som når enhver svensk femikrimi udråbes til at være det samme. En ironisk hilsen til 'voksne'? Snarere en ikonisk hilsen, som måske kan forstås af den, hvis kranieindhold endnu har en vis elasticitet.
Michael Jeppesen observerer og analyserer, men tolker det i forlængelse af sin sædvanlige kritiske opfattelse af de dumme magthavere og de fjollede mennesker der agerer deres nikkedukker og følger konventionerne: »Magthaverne forveksler mennesket med et dyr. De kunne ikke tage mere fejl.«
Det er glædeligt, at Michael Jeppesen ikke sabler udstillingen ned, som andre smagsdommere måske ville gøre. En udstilling, der lyder, som om den var værd at besøge. Måske flere gange? Tak for at vække nysgerrigheden.
Til kamp om valgets lære
Rasmus Kleis Nielsen, København
Kampen om stemmerne er slut, og kampen om at definere, hvad valgresultatet betyder, er i gang. Helle Thorning-Schmidts muligheder for at få det bedste ud af en kompliceret parlamentarisk situation er fra dag ét udfordret af to fortællinger om, hvad der skete 15. september, hvor ingen af dem giver den kommende statsminister sejren.
Den ene fortælling blev lanceret af Lars Løkke Rasmussen på valgnatten og postulerer, at det såkaldte reformflertal vandt valget her indrulleres de radikale retorisk i den borgerlige lejr. Den søger at begrænse en ny regerings manøvrerum.
Den anden fortælling udtrykkes af Rune Lykkeberg her i avisen 16. september. Det er ideen om, at der i dagens Danmark eksisterer et rent 'rødt flertal', som kun gik tabt, fordi Socialdemokraterne og SF gik til valg med fanen på halv stang. Her tages de knap 41 procent af stemmerne, der gik til S, SF, og Enhedslisten, som udtryk for, at der er et folkeligt mandat til en klart venstreorienteret linje.
Alle tegn på realitetsbaserede overvejelser såsom kompromiser med de Radikale eller andre, kan i den optik kategoriseres som at sælge ud. For at modgå disse to farlige fortællinger skal Helle Thorning-Schmidt og Villy Søvndal nu i gang med at definere deres valgsejr.
Lingua Capitalis
Emil Jennings, Brenderup
Det kunne være interessant at udføre en dybdegående analyse af kapitalismens sprog i bedste Lingua Tertii Imperii-stil og dermed blotlægge, hvordan kapitalismens sprog påvirker os.
Jeg har gjort min egen personlige lægmandsobservation og lagt mærke til, at ordet vækst er ekspanderet (et af kapitalismens favoritord) i betydningsfelt og kan nu agere verbum. »Vi skal vækste, jeg vækster,« høres det ofte.
Det er et ganske foruroligende sprogligt skred. Måske har denne verbalform af ordet været brugt i længere tid, jeg er jo blot lægmand, men for mig virker det betændt. Alt starter i sproget, så den store omstilling (endnu et dejligt begreb) skal også starte her.
Jeg håber, at der er en filolog derude, som kunne tage analysen af kapitalismens sprog på sig. Som jeg siger: Gamle ord, gamle tanker; nye ord, nye tanker.
Nu skal S til at rette egne fejl
Jens Michael Brünings-Hansen, Mårslet
Tillykke til Socialdemokraterne og andre, der synes, de vandt valget. Jacob Bundsgaard Johansen er blevet ny borgmester i Aarhus Kommune og er begejstret, hvad jeg da godt kan forstå. Nu er chancen for en ændret politik også på det kommunale område måske i sigte.
Efter strukturreformen har der været et konstant angreb i form af besparelser og fyringer på blandt andet de institutioner, man i kommunerne overtog fra amterne. Hvis der en dag var en behjertet journalist, der ville påtage sig arbejdet med at skrive en hvidbog over dette vanvittige spild af ressourcer og kompetencer, ville den være velkommen!
Efter konstante besparelser, fyringer og uvished på kommunale arbejdspladser siden 1. januar 2007, hvor man overtog institutionerne fra amterne, er man nu gået i gang med det, man kalder konkurrenceudsættelse.
Det f.eks. at arbejde seriøst med Særlig Tilrettelagt Uddannelse (STU) for unge/voksne er nu blevet en sportslig begivenhed. Kommunerne vil have udført arbejdet endnu billigere end nu, og de ansvarlige politikere bag de magtudøvende DJØF'ere er tilsyneladende ikke interesserede i at bevare de opnåede kompetencer i personalegrupperne samlet.
Det, Socialdemokraterne kalder en fair politik, vil belaste de svageste skuldre hårdest endnu en gang. Stands dette vanvid, og spar i stedet prestigeanlæg.
Stakkels libyere
Per Dørup Jensen, Aalborg
Der var ingen kritisk refleksion over Danmarks særdeles aktive medvirken til smadringen af det libyske samfund i løbet af valgaftenen. Ikke engang Folketingets vagthund, Enhedslisten, fandt det relevant at bringe emnet på bane.
Men fredspartiet tilsluttede sig jo også skrupelløst det forløjede grundlag for NATOs krig mod Libyen. Denne gang blev løgnen lanceret som 'beskyttelse af civilbefolkningen', selv om Enhedslisten udmærket vidste, at Gaddafi udelukkende gik efter en væbnet oprørsbande uden folkelig forankring i øvrigt.
Der var jo stemmer i at bakke op om voldtægten af Libyen, da NATOs medier jo for længst havde bearbejdet danskerne.
Nu har NATO så jævnet Libyen med jorden og fået indsat deres oprørspak. Stakkels libyere og afrikanere, der nød godt af Gaddafis udviklingsprojekter.
Antidemokratiske liberale
Anders Sigsgaard Skov, Silkeborg
Det mest bemærkelsesværdige i denne valgkamp var Asger Aamunds antidemokratiske udtalelser, og at han endog blev brugt som frontfigur i Liberal Alliances kampagne.
Aamund mener, at det danske demokrati ikke virker mere, fordi over halvdelen af danskerne får deres penge fra staten, hvilket gør, at disse borgere stemmer for højere skat og flere offentlige udgifter.
Kunne man forestille sig, at venstrefløjen talte om demokratiets afskaffelse?
Også Information har problematiseret Enhedslistens demokratiske indstilling på baggrund af gamle historier. Men lige nu trues demokratiet åbenlyst af Liberal Alliances bagland.
Tag kamelen næste gang
Paul Smith, Århus
DR P1 havde 14. september en reportage fra S-kandidaten Yildiz Akdogans agitation i Tingbjerg. Hun skændtes med nogle salafister, som sagde, at hun som muslim ikke måtte stemme.
»Hvor står der noget om demokrati i Koranen?« råbte en vred mand. Af reportagen fremgik det, at fanatikernes langskæggede ledere kom kørende til Tingbjerg Torv i en sort BMW.
Som en af Koranens læsere kan jeg fortælle, at der heller ikke står noget om bilmærket BMW i Koranen. Så ud fra disse mænds egen logik forbrød de sig groft mod 'Allahs lov', da de anvendte dette køretøj. Tag til Tingbjerg på kamel eller æselryg næste gang.
Her er det nye ministerhold
Hans Winkel, Middelfart
Kære Helle, tillykke med valget. Som jeg ser det, er din situation meget kompliceret. Jeg har derfor fået den tanke, at du bør føre Radikale Venstres tanker om en tværgående politik ud i livet? Begrav den hovedløse blokpolitik/flertalsdiktatur og dan for eksempel en regering som denne:
• Udenrigsminister: Lars Løkke Rasmussen
•Økonomiminister: Villy Søvndal
•Finansminister skal være en fra Socialdemokraterne
•Skatteminister: Claus Hjort Frederiksen
•Arbejdsminister: Pia Kjærsgaard
•Undervisningsminister: Margrethe Vestager
•Socialminister: Johanne Schmidt-Nielsen
Men husk at sørge for, at venstrefløjen er stærkest repræsenteret. På den måde vil du drukne enhver tale om tidligere politiske aftaler og stå meget friere fremover, når dine politiske modstandere er neutraliseret.
Skattelettelser uden kløgt
Gorm Petersen, Hornslet
Mange mennesker har nu i et par år frygtet for jobsikkerhed, personlig konkurs og så videre, uden at dette pres har aktiveret nogle skjulte talenter hos dem.
Det lyder derfor ikke sandsynligt, at skattelettelser skulle kunne fremkalde en personlighedsændring, så disse mennesker pludselig blev meget dygtige.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,19. september 2011,•Økonomiminister: Villy Søvndal
9425,/debat/2012/08/laeserbreve-20,Læserbreve,Informations Webredaktion," Indbyrdes had
Geoffrey Cain, Hellerup
Tilbage i 2001, før angrebet på Irak, fik George Bush megen ros fra en Pentagon-medarbejder, der havde været mellemøstenrådgiver for Reagan og Bush senior. Han hed Jack Wheeler, og han roste Bush for ikke at blande sig. Irak bestod af tre uforenelige grupper, påpegede Wheeler: kurdere, sunnier og shiiter, »og de hader hinanden«.
Men Bush hørte ikke efter. Hans blåøjede demokratiseringsiver gjorde ham blind over for det slumrende sekteriske had, der gennemsyrer Mellemøsten. Dette had blev rammende beskrevet af forfatter Isabel Burton i sine memoirer fra tiden før Første Verdenskrig. Det var længe før den politiske korrektheds indtog, og derfor kunne hun skrive lige ud af posen:
»De hader hinanden, sunnierne lyser shiaerne i band og begge grupper hader druserne. Og allesammen hader de alawitterne (...) maronitterne elsker kun sig selv, og er hjerteligt hadet af alle. De græske katolikker afskyr både de græsk-ortodokse og latinerne, og alle foragter jøderne.« En meget kontant kommentar. Især den sidste passus, der giver en bedre forståelse af, hvorfor Israel-konflikten aldrig kan løses.
Vi skal undgå tyske tilstande
Ulla Jessing, Virum
Politikere fra Venstre og Liberal Alliance valfarter i disse dage til Vejle for at støtte byens efterhanden berømte krovært, som fører klassekamp mod den danske fagbevægelse, der altid har forsvaret arbejdernes ret på retfærdige arbejdsbetingelser og en løn, man kan leve af.
De politikere som valfarter til Vejle anklager fagbevægelsen at føre klassekamp, men det minder mig om tyven som råber til de måbende tilskuere: »Fang tyven«.
Det er et forsøg på i frihedens navn at svække den danske fagbevægelse. Heldigvis er den stærkere end den tyske. De tyske fagforeninger har ikke kunnet forhindre millioner af arbejdende mennesker i at blive underbetalt i en sådan grad, at de ikke kan leve af deres løn. Mange bliver syge af dårlige arbejdsbetingelser.
Det er derfor Tysklands Angela Merkel kan prale med gode eksporttal på bekostning af de dårlige arbejdsbetingelser. Desværre er de tyske fagforbund svækket af mange gule fagforeninger, og det er svært for dem at sikre bedre arbejdsbetingelser.
I Danmark må vi forhindre, at den slags tilstande indføres. Heldigvis forstår mange danske arbejdsgivere at værdsætte den danske model med aftaler mellem fagbevægelsen og arbejdsgiverorganisationerne. End ikke sidstnævnte kan godkende den klassekamp de borgerlige partier fører.
Løsningen ligger lige for
Niels-Simon Larsen, København
I artiklen om Europas manglende plan B (3. august) siger Ellen Trane Nørby (V) ligeud, at hun ikke har nogen løsning. Hvorfor er hun så politiker, og hvem i alverden stemmer på en problemknuser, der ikke kan knuse?
Man må hente pengene, der hvor de er, hvis man har økonomiske problemer, men det har vi jo ikke. Se på alle de plastikbadekar, der ligger og skvulper i marinaerne. Der er flere biler på vejene, end der nogensinde har været. Der bygges stadig nye veje og broer. Hvad er problemet egentlig?
Skær i støtten til Israel
Aase Bak-Nielsen, Roskilde
USA skærer i hjælpen til Rwanda, da den amerikanske regering har erfaret, at Kagame groft har udnyttet den skyldfølelse, de vestlige lande føler over at have set passivt til, mens forfærdelige forbrydelser mod tutsierne i 1994. Det fremgår af Information 3. august.
Derfor må vi nu forvente, at USA tilsvarende indser, hvor meget den israelske regering har udnyttet de vestlige landes skyldfølelse over de forfærdelige forbrydelser, der blev begået mod jøderne – og derfor skærer i den moralske og militære støtte til Israel.
Ny medicin er ikke altid bedre
Lisbeth Hernes, Albertslund
Der er kommet forslag om oprettelse af et lægemiddelinstitut fra Enhedslisten, og Kristian Villesen konstaterer bekymret (31. juli), at det udstiller problemer i sundhedssystemet. Nu skal vi have ringere medicin, fordi vi formodentlig må begrænse os til at bruge den ældre og billigere.
Da jeg for to år siden blev indlagt og lagt i kunstig koma, fik jeg frataget min nye og meget dyre medicin og fik i stedet for gammel og meget billigere medicin. Jeg har fået det fint. Det kan være en enlig svale. Det kan også simpelthen være godt at skifte medicin. Det kan også være en fordel, at medicinen har været prøvet flere år.
Imidlertid må det stå klart, at medicin ikke nødvendigvis er bedre, fordi den er ny og voldsomt meget dyrere end den gamle. Og jeg synes at det bør være klart, at vi uden et lægemiddelinstitut, kommer til at stå langt mere alene med problemerne. Det er jo ikke godt, at man skal indlægges, før man kan konstatere, at medicinen har været forkert.
Det skal selvfølgelig heller ikke blive sådan, at man kun får den billigste medicin fordi den netop er billigst. Men den slags kan man vel forhindre ved at give et sådant lægemiddelinstitut et fornuftig og folkevenligt kommissorium. Og det er en politikeropgave. Så bare klø på.   
Udnyt argurketiden
Theis Smedegaard, Aarhus
Vores øgede fokus på hjemlige konflikter og sensationer fylder dagligt avisernes spalter. Der bliver prioriteret skarpt fra redaktionernes side, når morgendagens vigtigste nyheder skal frem. Oftest er der simpelthen ikke plads til at høre om alle verdens udfordringer, så mange bliver glemt.
Derfor vi jeg opfordre til, at aviserne udnytter agurketiden til at sætte relevante dagsordener om problematikker ude i verden, som normalt ikke får del i de dyrebare avisspalter.
For hvad bliver der af mediernes pligt til at oplyse om verdens svageste? Bare fordi det ikke er en nyhed, at 6.-9.000 mennesker dagligt dør af aids, og der er mere end 50 milioner smittede på verdensplan, er det stadig vigtigt.
Langt vigtigere end Sass Larsens galde omkring Enhedslisten og anden personfnidder, som i de vanskelige tørketider for den danske avissommer får lov til at hærge i spalterne.
Agurketiden burde udnyttes til at vende blikket mod de tilstande i verden, vi i dagligdagen glemmer, som dagspressen aldrig får plads til på de sparsomme avissider.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",2.0,6. august 2012,"Imidlertid må det stå klart, at medicin ikke nødvendigvis er bedre, fordi den er ny og voldsomt meget dyrere end den gamle. Og jeg synes at det bør være klart, at vi uden et lægemiddelinstitut, kommer til at stå langt mere alene med problemerne. Det er jo ikke godt, at man skal indlægges, før man kan konstatere, at medicinen har været forkert."
9793,/debat/2012/06/mens-venter-paa-handicappede-havfrue,Mens vi venter på Den Handicappede Havfrue,Ulla Holm," I anledning af åbningen af USA’s første racismemuseum i Michigan interviewede The Atlantic i slutningen af april museets stifter, som sagde følgende om museets mission:
»Vores ambition er at tage en person, som ser Aunt Jemima-mærket (amerikansk logo for morgenmadsprodukter, som viser en stereotyp afroamerikansk kvinde, red.) som noget nostalgisk, et billede, der minder om gode tider, og introducere vedkommende for en person, der ser det som et levn fra slaveriet og raceadskillelsen«.
Jeg husker, jeg tænkte, det kun er i USA, man kan slippe af sted med den slags postkoloniale guilt trip. De seneste måneder har imidlertid været ét langt vidnesbyrd om, at jeg har taget fejl. Citatet er symptomatisk, for uanset hvor man kigger hen, bliver kunsten overdynget med skyld. Også hertillands flyder offentligheden over med advarsler om, at det er særdeles farligt at nyde kunstgenstande, for hvad de er. For bag den skinnende fernis gemmer der sig altid magt! Og det er præcis denne magt, det for enhver pris drejer sig om at afsløre og stille til ansvar uanset værkernes æstetiske meritter.
I efteråret 2009 gav denne avis betragtelig spalteplads til stemmer, der harcelerede over, at omtalen af kunst handler om alt andet end kunsten selv, men den tendens har skyldsproblematikkens primat kun forstærket – ironisk nok med støtte fra avisen selv.
I marts fandt DR 2’s Danskernes Akademi det således afgørende at fortælle om kvinders oversete rolle i kunsten, som er baggrunden for, at Statens Museum for Kunst har fået temarummet Køn. Bingo! Magten er afsløret, og de kvindelige kunstnere kompenseret for den historiske undertrykkelse. Og tak til Danskernes Akademi for at minde om, at »Når man taler om kunsthistorie, er det vigtigt at holde sig for øje, at enhver udstilling altid er et resultat af en række valg og fravalg.« Det er godt at få skærpet blikket for den usynlige magt. Spørgsmålet er om de valg og fravalg, museet har foretaget i ligestillingens navn, er mindre skyldige.
Siden er det gået slag i slag for skyldens apostle. Først var der opstandelsen over fraværet af kvindelige instruktører i Cannes, og senest har den begrænsede repræsentation af ’brune’ i dansk film udløst et skyldsorgie blandt dem, der tjener til det daglige brød ved at råbe ’diskrimination’ – selv når den ikke er der.
Problemet med den allestedsnærværende skylddiggørelse af kunsten, der finder teoretisk legitimation i alskens socialkonstruktivistisk mumbo jumbo, er dens kastrationseffekt: Den suger, som det indledende citat illustrerer, al umiddelbar nydelse ud af værk-oplevelsen. Men ikke nok med det: Kunsten bliver overflødig, når det afgørende kvalitetskriterium er, hvorvidt en handicappet, ikke-heteroseksuel, brun, ældre, kvindelig (fortsæt selv listen) person har haft indflydelse på produktionen.
Derfor var jeg fuld af goodwill, da jeg for nylig gav mig i kast med Det autentiske – fortællinger om nutidens kunstgreb skrevet af Jørgen Dehs fra Arkitektskolen Aarhus. Dehs har nemlig sagt i et interview med Weekendavisen, at han med bogen ønsker at redde kunsten fra det »magthysteri«, han mener er gået i selvsving. Han vil åbne folks øjne for, »at kunst kan være noget, man elsker og ikke bare analyserer.«
Men i sit hæderlige forsøg på at rehabilitere kunstens uskyld, ender Dehs desværre med at placere kunsten i endnu en skyldsfælde – i hvert fald den del af den, der ønsker at please sit publikum. For det uskyldige kunstværk er ifølge Dehs det, der er kommet i stand uden hensyn til modtageren og andre eksterne interesser. Den kunstneriske værdi har altså igen intet med værket selv at gøre, men afhænger i dette tilfælde alene af kunstnerens motiv.
Et sådant kunstsyn finder man bl.a. hos Det Danske Filminstitut. Under konsulentordningen gives der således støtte til film med ’kunstneriske kvaliteter’, og her er det ganske sigende, at der ikke stilles nogen krav til publikumsappel. Omvendt støtter markedsordningen film, der er kommercielt bæredygtige, men her tales der ikke om ’kunstneriske kvaliteter’. Det antyder en præmis om, at de to ting er gensidigt udelukkende. At spekulation i publikumspotentiale automatisk gør en produktion skyldig og diskvalificerer den som kunst, har den samme kastrerende effekt som det aktuelle magthysteri. Rummet for æstetisk nydelse indskrænkes. Samtidig skabes en blindhed over for det ’kritiske potentiale’, som dele af den kommercielle kunst faktisk har.
Ulla Holm er sociolog
",13.0,12. juni 2012,"I efteråret 2009 gav denne avis betragtelig spalteplads til stemmer, der harcelerede over, at omtalen af kunst handler om alt andet end kunsten selv, men den tendens har skyldsproblematikkens primat kun forstærket – ironisk nok med støtte fra avisen selv."
7529,/debat/2013/05/laeserbreve-14,Læserbreve,," Grøn energi er rentabelt
Thomas Meinert Larsen, Klimabevægelsen i Danmark
Gwynne Dyer forudsiger i en kommentar 6. maj, at vi skal vælge mellem en ubeboelig klode eller en gigantisk økonomisk recession. Hans dystre forudsigelse vil næppe blive til virkelighed.
Et mere sandsynligt scenarie er, at eftersom verden fortsat behøver klimavenlig energi, så vil investeringerne flyttes fra virksomheder baseret på udvinding af olie, gas og kul og over i virksomheder og produkter baseret på vedvarende og CO2-neutral energi. Dette medfører måske et kollaps for fossilvirksomheder, men ikke en økonomisk recession, eftersom pengene jo fortsat er placeret i aktier.
Væsentligt og hastigt øgede investeringer i vedvarende energi vil accelerere den teknologiske udvikling af disse, således at de både vil være mere attraktive, grønne, moralsk forsvarlige og billigere end fossil energi. Det vil gøre det attraktivt at lade de fossile brændsler blive i jorden, eller lade dem udnytte til andre ikkeenergigivende formål. Det bør være vores fælles pligt at fremme denne udvikling.
Danmark imod kvindevold
Randi Iversen, Kvinderådet, Birgit Søderberg, LOKK og Rikke Høgsted, Dialog mod Vold
I dag er det to år siden, det blev muligt at underskrive Europarådets konvention om vold mod kvinder. 25 lande har allerede skrevet under, men den danske underskrift mangler. Hvis Danmark skal bevare førertrøjen i bekæmpelsen af vold mod kvinder, bør vi underskrive konventionen, der er et internationalt og juridisk bindende instrument til at forebygge vold, beskytte ofrene og sørge for at voldsudøvere bliver straffet.
Danmarks underskrift af konventionen vil være et klart signal om, at alle stater har et ansvar for at sikre, at det er muligt for kvinder at undslippe voldelige mænd og sørge for, at gerningsmænd bliver retsforfulgt for deres overgreb. Den beskyttelse findes langtfra i alle samfund.
På verdensplan bliver mange millioner af kvinder udsat for vold inden for hjemmets fire vægge. Alene i Danmark udsættes ca. 29.000 kvinder hvert år for partnervold. Volden har store konsekvenser for dem, der bliver udsat for den. Men den har også samfundsøkonomiske konsekvenser i form af tabt arbejdsfortjeneste og udgift til drift af krisecentre, sundhedsvæsen og retsvæsen.
Vold mod kvinder er med andre ord ikke et individuelt anliggende – vi har alle et ansvar, og ved at underskrive konventionen ville Danmark med al tydelighed vise, at vi tør tage det ansvar.
SF, giv osen ny politik
Kai Lemberg, Hellerup
Indtil videre har SF i regeringen begrundet deres politik med, at det i øjeblikket ikke gælder om at bevare og udbygge velfærdssamfundet, men i stedet om at genskabe Danmarks konkurrenceevne.
SF mener derfor, at skatter og afgifter skal sænkes til gavn for erhvervsledere og aktionærer, og at lønniveauet skal være lavt. Ligeledes mener SF nu. at de offentlige udgifter skal beskæres og at den private beskæftigelse skal fremmes.
Herudover mener SF, at journalister og menigmand skal forhindres i at kunne snage i ministres fortrolige dokumenter mellem dem og deres embedsmænd og partifæller i folketinget.
Disse og flere holdninger er 100 procent borgerlige. Når SF bakker dem op, er det så fordi de mener, at ministerposter er vigtigere end noget som helst andet? F.eks. at SF falder under spærregrænsen til Folketinget på to procent?
Jeg foreslår i stedet, at SF kæmper for disse to kardinalpunkter: For det første at mange tusinde danskere må ikke ryge totalt ud af velfærdssamfundet; og for det andet, at journalister og almenheden ikke må afskæres fra offentlig adgang til ministres rævestreger.
Regeringen sparker nedad
Nicolai Sennels, Søllested
Jeg kan ikke forstå, at regeringen kan være bekendt at fjerne forsørgelsesgrundlaget fuldstændigt fra titusinder af danskere, når de samtidigt åbner grænserne for østarbejdere, som tager danskernes job. Det er jo som at sparke til folk, der ligger ned.
Injurier imod Enhedslisten
Finn Gunst, Brønshøj
»Jeg er ikke i tvivl om, at Enhedslisten har stået bag – og organiseret – en masse af de her protester rundt omkring (1. maj).« Således citeres den socialdemokratiske gruppeformand, Henrik Sass Larsen (S) den 4. maj i Information.
De omtalte protester rummede blandt andet vold mod politikere og en uheldig chikane af talerne – hændelser som Johanne Schmidt Nielsen (Ø) tog afstand fra på dagen. Da der ikke er det mindste bevis for, at Enhedslisten stod bag protesterne, er Sass Larsens udtalelser injurierende, og har til formål at tilsmudse Enhedslistens omdømme.
Injurier er i følge loven straffri, hvis deres sandhed bevises. Denne bevisbyrde bliver mere end svær for den socialdemokratiske topfigur. Hvor ville det klæde Sass Larsen, hvis han begyndte at tænke før han talte, og i stedet brugte sin forberedelsestid en hel del bedre.
DF er et hyklerparti
Elvir Pelesevic, København
Dansk Folkeparti har de seneste år promoveret sig selv som et socialt ansvarligt arbejderparti, som kæmper for den almindelige lønmodtagers interesser. Denne selvsikkerhed udspringer ikke mindst fra de mange meningsmålinger, der tydeligt viser, at Dansk Folkeparti formår at ’stjæle’ og holde på vælgerne fra de klassiske venstrefløjspartier, Socialdemokraterne og SF.
Umiddelbart fremstår partiets politiske gøren og laden som en ren god dag mand-økseskaft. Under forhandlinger lover Dansk Folkeparti som regel at beskytte de svageste i samfundet, men når det kommer til afstemningerne, får piben en anden lyd. Således har Dansk Folkeparti bl.a. blåstemplet forringelser af efterlønnen, dagpengereformen, SU-nedskæringer og senest regeringens indgreb i skolekonflikten.
Dermed ligger Dansk Folkepartis politiske strategi på linje med Socialdemokraternes og SF’s brudte løftepolitik. Det er derfor en stor gåde, hvordan det alligevel lykkes partiet at vinde vælgernes gunst, når dets reelle politik hverken indeholder social ansvarlighed eller tilgodeser lønmodtagerne.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,11. maj 2013,Regeringen sparker nedad
2635,/debat/2015/05/fejt-goere-menneskesmuglere-europas-syndebukke,Fejt at gøre menneskesmuglere til Europas syndebukke,Anna Jensen og Camilla Christensen," For nogle uger siden sank endnu en båd i Middelhavet. Nyheden ryddede landets avisers forsider, men den var ikke uventet. Det anslås, at 1.727 migranter er omkommet alene i år, og dermed er vi godt på vej til at slå rekorden for flest dødsfald i dette område nogensinde.
EU’s præsident, Donald Tusk, indkaldte til et ekstraordinært topmøde for at diskutere, hvad man i EU kunne gøre – eller måske rettere, hvad man turde gøre ved problemet.
I Danmark var emnet også øverst på dagsordenen, og den 23. april havde Clement Kjersgaard indkaldt repræsentanter fra hele det politiske spektrum i Debatten på DR2. Ligesom på EU-topmødet var der i Debatten bred enighed om, at en stor del af løsningen ligger i at gøre meget mere for at bekæmpe de »kyniske menneskesmuglere«.
Hvis vi får stoppet disse kyniske menneskesmuglere, der på tragiske vis udnytter de mennesker, der drømmer om en tilværelse i Europa, så undgår vi flere døde i Middelhavet. Sådan lød argumentet kort sagt.
Fra et hotelværelse i Tyrkiet kiggede vi opgivende på hinanden, vi havde svært ved at tro vores egne ører. Hold op, hvor er det trættende og tragisk, at toppen af poppen af dansk politik – og for den sags skyld også international – ikke ved, hvad den snakker om.
Eller måske er de bare bange for at indrømme, at det langtfra alene er menneskesmuglerne, der kan klandres for, at Middelhavet er blevet »en flydende gravplads«. EU bærer nemlig en stor del af ansvaret for denne udvikling.
Menneskesmugling kort fortalt
Ifølge de kilder, vi har talt med i Tyrkiet i forbindelse med vores speciale om syriske flygtninge i landet, driver menneskesmuglerne en efter omstændighederne forholdsvis fair forretning, selv om det selvfølgelig er både dyrt og farligt. Det koster minimum 5.000 dollar, altså lige knap 35.000 danske kroner, at krydse Middelhavet fra Tyrkiet, men flygtningene betaler ikke, før de tager af sted. Samtlige handler, vi har hørt om, har fungeret således, at man indbetaler beløbet til en mellemmand, som først betaler menneskesmugleren, når man er nået sikkert frem til Europa. Det koster altså det samme, uanset hvor mange gange det skulle mislykkes en at nå Europas kyst.
Drukner personen i Middelhavet, ja, så får menneskesmugleren aldrig sine penge. Men er der, som politikere fremstiller det, menneskesmuglere, der driver en fordækt forretning, hvor de stjæler flygtninges penge, sender dem af sted i faldefærdige både og lader dem sejle deres egen sø? Det er der helt sikkert, men det er bare ikke de historier, vi har hørt flest af i vores feltarbejde. Tværtimod er vi blevet overraskede over, i hvor ringe grad flygtningene føler sig udnyttet af de mennesker, som de lægger deres formue og liv i hænderne på. Det er værd at huske på, at menneskesmuglerne også har en forretning og et omdømme, som de skal beskytte. Ville du, hvis du skulle krydse Middelhavet, ikke også forhøre dig hos dine venner og familie og udføre en form for lavpraktisk trustpilot-check, før du hoppede ned i en båd? Det ville vi, og det gør flygtningene også.
’Die or arrive’
Det, som ingen snakker om, er, at menneskesmuglerne driver en forretning, som vi selv har skabt grundlaget for. Deres virksomhed er en naturlig konsekvens af, at Europa har bygget et fort, som langt de fleste flygtninge – også dem, der utvivlsomt har ret til asyl – ikke har en chance for at opnå adgang til, medmindre de betaler smuglere for at hjælpe dem videre. I øjeblikket er millioner af syrere på flugt. Mange af dem opholder sig i Syriens stærkt belastede naboland Tyrkiet, der på nuværende tidspunkt huser over 1,7 millioner syriske flygtninge. Opgaven er for længst vokset den tyrkiske regering over hovedet, og langt de fleste syrere får ikke anden hjælp end adgang til lægebehandling og skolegang. De har ikke mulighed for at opnå arbejdstilladelse og tager derfor typisk ulovlige, lavtlønnede og farlige job.
De hårde arbejdsvilkår gør, at flygtningene ikke kan få hverdagen til at hænge sammen. De, der kan finde pengene, ser det derfor som deres eneste mulighed at begive sig ud på det, som de udmærket ved er en farefuld færd til Europa. »Die or arrive« som de selv siger. De mange syriske flygtninge, vi har talt med, synes ikke, de løber nogen stor risiko, for i Tyrkiet lever de med deres egne ord allerede et liv som »levende døde«.
Faktum er, at næsten alle syrere har ret til beskyttelse, hvis det altså lykkes dem at sætte deres ben på europæisk jord. En mand fra Syrien fortalte os en historie om sin ven hjemmefra, der i øvrigt er en veluddannet kirurg. I håb om at komme til Europa på lovlig og sikker vis havde han søgt om visum på seks europæiske ambassader. På dem alle sammen havde han fået afslag – på en af dem havde de dog sagt det til ham, som det var:
»Vi kan ikke give dig visum, men kommer du alligevel til vores land, er du velkommen.«
Så kirurgen brugte sin opsparing på at rejse den illegale vej over Middelhavet og har nu fået asyl i Holland.
EU’s grænsekontrol er blevet så omsiggribende, at der næsten ikke er nogen legale veje ind i Europa – for slet ikke at tale om ufarlige. Strikse visumregler, højteknologisk overvågningsudstyr og seks meter høje pigtrådshegn holder flygtninge på afstand. Ved hjælp af disse foranstaltninger undgår vi i EU at behandle deres asyl- ansøgninger, til trods for at en stor del af dem ville være asylberettigede, hvis blot de var i stand til at komme hertil. Gennem internationale konventioner har vi forpligtet os til tage folks asylansøgninger alvorligt. Det er et ansvar, vi ikke umiddelbart kan løbe fra, medmindre vi helt træder ud af konventionerne. Forhindrer vi derimod migranter i nogensinde at nå hertil, ja, så kan vi undlade at behandle deres sager.
Drop hykleriet
Hvad Europa synes at lukke øjnene for, er, at vi ved at jagte de såkaldte kyniske menneskesmuglere kun forværrer situationen for mennesker, der bestemt ikke flygter for sjov. Ved at bekæmpe menneskesmuglere bekæmper vi i høj grad også flygtningene. Det er en veldokumenteret påstand inden for migrationsforskning, at flygtningestrømme ikke bremses ved striksere grænsekontrol. De finder bare nye og farligere veje. Så jo flere både vi sænker langs Libyens kyst, desto dårligere muligheder får de flygtninge, der har behov for beskyttelse for at bevæge sig over Middelhavet med livet i behold.
De flygtninge, vi har snakket med, ser ikke menneskesmuglerne som problemet. Tværtimod. For flygtningene er de nøglen til et liv uden forfølgelse og en værdig fremtid. Derfor er det misvisende, når menneskesmuglerne i den offentlige debat gøres til syndebukke for en tragedie, Europa ikke selv er villig til at tage ansvar for.
Man kan diskutere, hvorvidt det er fair, at vi gerne vil værne om vores grænser og beholde alle de goder, vi har i Europa for os selv; man kan diskutere, om vi har ret til det.
Men lad os i det mindste sige det, som det er: Hvis vi skal snakke om kynisme, så var det måske på tide, at vi kiggede os selv i spejlet. For det er jo os, der er villige til at lade mennesker dø for at undgå at komme til at dele lagkagen i flere stykker, end vi synes om. Menneskesmuglerne giver blot folk, der aldrig har haft en chance, deres eneste reelle mulighed for at få et bedre liv. Så det er på tide at droppe hykleriet. Folk flygter ikke uden grund, og der findes ingen lette løsninger. Vi kan begynde med at indse, at vi ikke hjælper nogen ved at gøre menneskesmuglerne til syndebukke for vores egen politik.
Anna Jensen og Camilla Christensen har i forbindelse med deres speciale i udvikling og internationale relationer på Aalborg Universitet været i det sydlige Tyrkiet for at lave research om de syriske flygtninge i landet




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",6.0,6. maj 2015,"Drukner personen i Middelhavet, ja, så får menneskesmugleren aldrig sine penge. Men er der, som politikere fremstiller det, menneskesmuglere, der driver en fordækt forretning, hvor de stjæler flygtninges penge, sender dem af sted i faldefærdige både og lader dem sejle deres egen sø? Det er der helt sikkert, men det er bare ikke de historier, vi har hørt flest af i vores feltarbejde. Tværtimod er vi blevet overraskede over, i hvor ringe grad flygtningene føler sig udnyttet af de mennesker, som de lægger deres formue og liv i hænderne på. Det er værd at huske på, at menneskesmuglerne også har en forretning og et omdømme, som de skal beskytte. Ville du, hvis du skulle krydse Middelhavet, ikke også forhøre dig hos dine venner og familie og udføre en form for lavpraktisk trustpilot-check, før du hoppede ned i en båd? Det ville vi, og det gør flygtningene også."
9304,/debat/leder/2012/08/ulighed-altid,Ulighed for altid,Christian Jensen," Haps, den napper vi! I to årtier har det været praksis her i landet, at satserne for overførselsindkomster reguleres synkront med lønstigningerne på arbejdsmarkedet. Det princip suspenderer regeringen fra 2016 til 2023 som et led i skattereformens besparelser på blandt andet kontanthjælpen.
Men hvorfor indstille udhulingen af kontanthjælpen i 2023? Det har vi sandelig heller ikke tænkt os, hvis vi til den tid har magten, lyder det i Jyllands-Posten fra de borgerlige partier.
Nej, stop engang, anholder finansminister Bjarne Corydon (S): Det er altså ikke hensigten med skattereformen. Det er meget muligt. Men hvis det skulle være rigtigt i en syvårig periode, hvorfor skulle det så ikke være det for altid?
De borgerlige tager blot konsekvensen af den politiske vision, den socialdemokratiske top forleden fremlagde som kronik i Politiken, men som de tilsyneladende ikke bryder sig om at kigge på følgerne af.
»I 2012 er vores historiske hovedforpligtigelse ikke at omfordele økonomisk fra rig til fattig,« hedder det i visionsoplægget fra fire toneangivende socialdemokrater.
Nej, lighedsbegrebet i fremtidens velfærdsstat går gennem fri og lige adgang til institutionerne, ikke via omfordeling gennem overførsler. Altså skal alle have adgang til skole, sygehus og plejehjem, men alle skal ikke have lige adgang til velfærdsydelserne.
Gemt og glemt er tilsyneladende regeringens forsikring om efter 10 års borgerligt styre at genrejse Danmark som den socialt retfærdige velfærdsstat.
»Regeringen lægger vægt på at begrænse uligheden. Regeringen vil måles på at mindske fattigdommen og sikre reelt lige muligheder,« hed det i regeringsgrundlaget.
Paradoksalt er det, at regeringen mindre end et år efter gennemfører en så vidtrækkende omvæltning af velfærdssamfundet, som en borgerlig regering formentlig aldrig ville kunne slippe af sted med.
",45.0,23. august 2012,"Paradoksalt er det, at regeringen mindre end et år efter gennemfører en så vidtrækkende omvæltning af velfærdssamfundet, som en borgerlig regering formentlig aldrig ville kunne slippe af sted med."
11704,/debat/2011/08/laeserbreve-17,Læserbreve,Informations Webredaktion," Demokratiet er truet
Ulla Bomand Johansen, Brønshøj
Nedlæggelse af regionerne har intet med effektivisering at gøre, som Villum Christensen påstår i et læserbrev mandag 8. august. Derimod betyder det en yderligere forringelse af demokratiet i Danmark. Det næste bliver vel nedlæggelse af kommunerne?
Som samfunds- og valgforskeren Roger Buch flere gange har forklaret, har det formindskede antal kommuner ikke bevirket besparelser. Til gengæld er der i dag meget lidt kontakt mellem kommunernes borgere og de få folkevalgte kommunalbestyrelsesmedlemmer. Demokratiet er blevet nedprioriteret.
Når nu regionerne ønskes nedlagt, vil endnu et folkevalgt led forsvinde. Altså en yderligere nedprioritering af demokratiet.
Det er fantastisk. For hvorfor er det nu lige, at danske jagerpiloter deltager i NATO's beskydninger af Libyen? Og hvorfor er der danske soldater i Afghanistan? Jo, de skulle gerne være med til at afskaffe fåmandsvælderne og give mulighed for folkenes medbestemmelse; men i Danmark vil adskillige politiske partier afskaffe folks medbestemmelse og indføre fåmandsvælde.
Farvel til den frie leg
John Aasted Halse, psykolog, medlem af Børnerådet
Nu skal børn i vuggestuer og børnehaver til at lære noget. Det skal være slut med hippiepædagogikken, som socialministeren anfører. Det forslag, hun har fremsat om mere læring i dagtilbuddene, føjer sig til en række foregående tiltag:
Tidligere skolestart, længere skoledage, læring i SFO'erne, mere voksenovervågning, mere skoleorientering, flere læreplaner, flere tests, mere disciplinering, mindre fri leg, mindre fantasi og kreativitet, mindre selvbestemmelse og mindre selvvalgt fordybelse.
Dagtilbuddene skal i lighed med skolefritidsordningerne fungere som skolens forlængede arm med aktiviteter, der så at sige tager forskud på skolens undervisning. Hvor kvaliteten af pædagogikken næsten kun måles i forhold til antallet af gåture, miljøprojekter, flettede bordskånere, perleplader og sproglig formåen.
Man kunne sige, at det er godt nok, for 'børn kan godt lide at være beskæftiget med noget meningsfuldt'. Selvfølgelig, men der er som oftest ret stor forskel på, hvad børn og voksne opfatter som vigtigt og meningsfuldt.
Børn må naturligvis gerne lære noget i deres institution, men de skal ikke undervises. Dét er skolens anliggende. Hvis børn bliver frataget deres naturlige initiativ og ikke får tilstrækkeligt med muligheder for selv at finde på, bliver de passive og usikre. Børn, der til gengæld selv får lov at udforske og undersøge, som får opgaver, de kan løse, og som de er motiverede for, bliver stærke.
Test alle hele tiden
Hans Houmøller, Rødovre
Jeg synes, vi skal tage skridtet fuld ud med hensyn til nationale tests, nu hvor børnehaverne nu står for skud. Hvorfor ikke køre helt i bund og lave forældreplaner og nationale tests fra det øjeblik et kommende forældrepars samleje påbegyndes? Jo før, desto bedre.
Der kan eventuelt senere suppleres med ditto i den anden ende af livet, således at vi kan blive trappet ned og ud af livet på en ordentlig og kontrolleret måde. Ideen er hermed givet gratis videre til regeringen.
Opgør med privatskoler
Anne-Mette Wehmüller, folketingskandidat, København (SF)
Forældre søger privatskole til deres barn på grund af bekymring for fagligheden. Men folkeskolen er bedre en sit rygte. Senest dokumenterede Information 13. juli, at folkeskoler med elever fra økonomisk og socialt svage hjem klarer sig langt bedre end forventet. Dermed har folkeskolen dokumenteret, at der er et kæmpe solidt fundament at bygge på, og at også de velstillede og begavede med sindsro kan sende deres børn i den lokale folkeskole.
Privatskolerne har bestemt deres berettigelse som ramme for dem, der ønsker særlige pædagogiske retninger eller andre særlige undervisningsforhold for deres børn. Men privatskoler i en grad, der svarer til en tredjedel af eleverne i en by har ikke deres berettigelse.
På Østerbro har en privatskole for hver elev op til 48.000 kroner om året til drift; til sammenligning har en folkeskole op til 33.000 kroner om året. Dette tilskudssystem skaber et A- og B-samfund, hvor man som i England kan diskutere, hvilken fornem skole man har gået på, og hvor det med tiden kan få betydning for ens karrieremuligheder.
Men det indgik ikke i statsministerens 360-graders eftersyn, og det må en ny regering tage sig af. Det bliver en stor opgave at sikre, at bekymringen om folkeskolernes faglighed bliver gjort til skamme.
Strømsludder
Frank Hejndorf, Lyngby
Strøm kan transmitteres trådløst, og det har man kunnet gøre i mere end hundred år, skriver Christian de Connick Lucas i et læserbrev mandag 8. august. Han synes, det er meget pinligt, at det ikke for længst er gået op for jernbanerne, nu hvor skinnenettet skal elektrificeres.
Det er nyt for mig at høre, at det kan lade sig gøre, men værre er det, at DSB heller ikke er klar over det. Tænk på, hvad der kan spares af ledninger og kabler fremover, hvis samfundet lader sig inspirere af læserbrev-skriveren.
Vælg omtanke
Johnny Werngreen, Esbjerg
Anders Fogh Rasmussen fastslog i sin første nytårstale, at politik handler om holdninger. Lars Løkke Rasmussen udnævnte Peter Christensen og Troels Lund Poulsen til ministre, fordi de har stærke holdninger.
Tværtimod burde politikere og ministre vælges ud fra deres evner til at træffe beslutninger på grundlag af viden, omtanke og anstændighed.
Langt ude, Høgsbro
Finn Årup Nielsen, Lyngby
Kjeld Høgsbros sammenligning den 5. august af Anders Breivik med kemoterapi er ganske enkelt Søren Pind-upassende. I kemoterapi informeres patienten og kan selv træffe det svære valg. Det kan så sandelig ikke siges om ofrene fra holocaust og Utøya!
Mener kronikøren virkelig, at læger og sygeplejersker »overskrider almindelige menneskelige hensyn«, når de behandler for kræft? Jeg mener, kultursociologen er langt ude: Sundhedspersonalet behandler vel netop af menneskelige hensyn, så godt som hospitalsbudgettet nu tillader.
Pinlige gode råd
Ida Marie Skydsgaard, København, musikpædagog
Jeg ved ikke, om det er oprørende, pinligt eller bare trist at læse Mette Klingseys lettere nedladende gode råd til de danske musikskoler i artiklen Lav et band (2. august). Hendes gode råd er forpassede. Fakta er, at lærermøder, musikpædagogiske dage og faglig udvikling har været og er i fuld gang rundt omkring i landets musikskoler på trods af de besparelser, der har været også på dette område.
Hvad lærerbands angår, har man også det mange steder. De omfatter dog ikke hele lærerstaben, da det er økonomisk og tidsmæssigt umuligt i den kommunale virkelighed. Og jeg håber da ikke, at tanken er, at vi skal kompensere for dårligt psykisk arbejdsmiljø i vores fritid.
De gode råd skyder altså fuldstændig forbi. Faktum er, at alenearbejde er et reelt problem for det psykiske arbejdsmiljø i musikskolerne. Lærerne er i hverdagen spredt ud på kommunernes skoler efter almindelig skoletid, så der er sjældent andre voksne på skolerne.
Man har flere steder forsøgt at samle lærerkræfterne på udvalgte skoler, men dette kan være næsten umuligt grundet elevgrundlag og lokalemangel. Mere viden kan hentes hos Dansk Musikpædagogisk Forening. Bedre held næste gang.
Flere tog, ikke mere flytrafik
Eigil og Lone Kluge Larsen, Herlufmagle
Skal vi fremover kunne komme fra Ringsted til Middelfart ad luftvejen? Ifølge Ellen Trane Nørby (V), bør den kollektive trafik fremmes ved at satse på flytrafikken. Hendes vision om at styrke flytrafikken mellem landsdelene møder støtte fra Magnus Heunicke (S).
Har politikerne da helt glemt klimaaftalerne? For ikke at tale om de beregninger, der klart viser, at de foreløbigt opstillede mindstemål for tilladt CO2-udslip, er helt utilstrækkelige.
Ansvarlige politikere kan da ikke gå ind for at bruge skattekroner til at etablere flere flyafgange og sløjfe lufthavnsafgifterne, så vi dræner statskassen for midler. Penge, der i stedet burde investeres i klima- og miljøvenlige løsninger som elektrificering og stabilisering af togdriften, udbygning og ordentlig vedligeholdelse af skinnerne samt billigere togbilletter.
Et sats på togdriften ville desuden være det første skridt i retning af en øget del af varetransporten sat på skinner, så udbygning af motorvejsnettet kunne spares. Mere lufttrafik giver mere CO2-udslip, og mere togtrafik giver mindre CO2-udslip.
Hvis vi ser os omkring i verden, ser vi allerede nu en række af de forandringer i klimaet, som betyder katastrofer for tusindvis af mennesker i de områder, der rammes.
Er tiden til fornuftige og ansvarlige målsætninger ikke snart inde?




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,11. august 2011,"Frank Hejndorf, Lyngby"
8524,/debat/leder/2012/12/elbaek,Efter Elbæk,Christian Jensen," Han kom med en artistskole, og han gik med en artistskole. Uffe Elbæk (R) nævnte allerede i sit første kulturpolitiske program, den berømte Marshallplan, ambitionen om den københavnske artistskole, der i går kostede ham ministerposten.
Uffe Elbæk valgte at gå, selv om han for længst havde erkendt og undskyldt sin dårlige dømmekraft: Han skulle aldrig have henlagt fem ministerielle arrangementer til i alt 180.000 kr. til Akademiet for Utæmmet Kreativitet (AFUK), hvor han selv er tidligere bestyrelsesmedlem og hans mand er nuværende ansat.
Ministre har tidligere overlevet langt værre sager, men i de seneste dage har Uffe Elbæk formået at gøre sig selv til sin egen værste fjende.
Normalt slår ministerkolleger og partifæller ring om en minister i stormvejr, men i denne sag fik kulturministeren lov til at blafre påfaldende alene i vinden. Elbæks ensomhed var et klart signal om, at de fleste blot ventede på, at han selv trak sig som minister.
»Denne sag må ikke støje for det vigtige samfundsprojekt, regeringen står overfor,« angav Uffe Elbæk i går som forklaring på sin afgang.
Når Uffe Elbæks politiske efterskrift nu skal skrives, er den københavnske artistskole påfaldende nok noget af det eneste, han nåede at bære ind i dansk kulturliv.
Han blev hentet ind som den uortodokse kulturentreprenør, der skulle komme med nye, kreative løsninger på gammelkendte udfordringer. Ideer havde Uffe Elbæk sådan set nok af, men i regeringen fik han aldrig skabt sig det fornødne politiske og økonomiske råderum til at føre dem ud i livet. Ofte blev det derfor ved for megen snak og for lidt handling.
Uffe Elbæk skal have ros for sin evne til at lytte, men kritik for sin manglende evne til at træffe ledelsesbeslutninger og klare prioriteringer. Særligt de upopulære. Derfor endte eksempelvis en varslet omfordeling mellem klassisk og rytmisk musik med, at Uffe Elbæk gav flere midler til begge genrer. Heller ikke betalt entré på Statens Museum for Kunst formåede han at genindføre, selv om det faktisk var et eksempel på en klar kulturpolitisk prioritering.
Måske var Uffe Elbæk den rigtige kulturminister på det forkerte tidspunkt. Men han endte som en svag minister i et svagt ministerium, der i nedgangstider mest af alt har brug for en politisk håndværker med sans for prioriteringer og budgetgymnastik.
Uffe Elbæks exit rejser imidlertid de principielle spørgsmål: Hvilke politikertyper ønsker vi til at lede dette land? Vil vi bedømme vores politikere på deres handlinger, eller vil vi bedømme dem på håndteringen af deres handlinger? Der skal selvsagt være overensstemmelse mellem politikernes ord og deres handlinger, men ligeså vigtigt er det, at vi afstemmer de rette proportioner mellem handlinger og konsekvens.
Det er ingen tvivl om, at Uffe Elbæk væltede sig selv. Han så ingen anden udvej, selv om regeringens støtteparti, Enhedslisten, beredvilligt havde kastet en redningskrans ud til den trængte minister.
Enhedslisten garanterede så sent som tirsdag sin opbakning til ministeren, hvis han kunne garantere, at der er ikke kom flere overraskelser frem i sagen. Men overrasket blev alle, da ministeren pludselig under et samråd i Folketinget erkendte, at embedsmænd havde advaret ham om hans tvivlsomme habilitet.
Løj ministeren? Nej! Talte han sandt? Nej! Uffe Elbæk blev angiveligt aldrig advaret om de fem første arrangementer, men han blev advaret forud for det sjette. Derfor var ministerens svar muligvis juridisk korrekt, men det levede ikke op til, hvad vi i en almindelig samtale vil kalde et ordentligt svar.
En sulten opposition og pressens mest hysteriske kællinger har i dagevis forlangt og bebudet Uffe Elbæks afgang. Det er der intet overraskende i, men var Uffe Elbæks brøde virkelig stor nok til, at Danmark nu skal have en ny kulturminister?
Uffe Elbæk udviste alarmerende ringe dømmekraft, men han misbrugte altså ikke sin beslutningskraft som minister. Nu har Uffe Elbæk forladt Kulturministeriet. Det er ligeså selvforskyldt, som sagens substans er blæst ud af enhver rimelig proportion.
",10.0,6. december 2012,"Uffe Elbæk valgte at gå, selv om han for længst havde erkendt og undskyldt sin dårlige dømmekraft: Han skulle aldrig have henlagt fem ministerielle arrangementer til i alt 180.000 kr. til Akademiet for Utæmmet Kreativitet (AFUK), hvor han selv er tidligere bestyrelsesmedlem og hans mand er nuværende ansat."
4771,/debat/2014/06/europa-maa-gaa-imod-ny-tids-antisemitisme,Europa må gå imod en ny tids antisemitisme,Noreena Hertz," New Yorks Metropolitan-opera har aflyst sin tv-transmission af John Adams’ opera The Death of Klinghoffer, der skildrer Den Palæstinensiske Befrielsesfronts kapring af krydstogtsskibet Achille Lauro i 1985. Skønt operachef Peter Gelb afviser, at værket skulle være antisemitisk, udtrykker han forståelse for jøders »stigende bekymring over tidens antisemitisme, især i Europa«.
En undersøgelse gennemført af organisationen Anti-Defamation League fandt for nylig, at 24 procent af befolkningen i Vesteuropa (37 procent i Frankrig, 29 i Spanien, 27 i Tyskland, 69 i Grækenland) og 34 procent i Østeuropa (41 procent i Ungarn, 45 i Polen, 38 i Ukraine) i en eller anden grad nærede antisemitiske synspunkter. Resultaterne fremkom ved at spørge et repræsentativt udsnit af borgere i de enkelte lande, om de var enige eller uenige i seks eller flere af 11 klassiske fordomme, herunder fordomme som »jøder har kontrol over den amerikanske regering« eller »jøder står bag de fleste af verdens krige«.
Ved sidste måneds europæiske valg stemte tre lande – Grækenland, Ungarn og Tyskland – nynazistiske medlemmer ind i parlamentet.
Antisemitisme fører desuden jævnligt til vold mod jøder. Få dage før europaparlamentsvalget blev fire mennesker myrdet på det jødiske museum i Bruxelles. Tiltalt for ugerningen er Mehdi Nemmouche, en fransk muslim, der blev radikaliseret i Syrien. I 2012 blev en rabbiner og tre børn myrdet på en jødisk skole i Toulouse af Mohammad Merah, en anden radikaliseret muslim med tilsvarende antisemitiske synspunkter. Alene i de tre første måneder af 2014 modtog det franske Service de la Protection Juive i Paris 170 indberetninger om antisemitiske handlinger. Jøder i Kiev, Bukarest og Stockholm er blevet angrebet, den jødiske kirkegård i Andrychów i det sydlige Polen er blevet skændet, og formanden for Roms jødiske samfund fik for nylig tilsendt en kasse, som indeholdt et svinehoved.
Når antisemitiske holdninger vinder frem i Europa, bliver disse tragiske og skrækindjagende hændelser konsekvensen. Over halvdelen af de franske jøder tænker i dag, at »jøder ikke har nogen fremtid i Frankrig«. 75 procent af Frankrigs jøder overvejer at udvandre.
Angreb fra mange fronter
Vi kan som europæere ikke tillade os endnu engang at være passive vidner. Vi er nødt til at erkende problemets omfang, forstå kræfterne bag og forsøge at dæmme op for denne udvikling.
I 2009 fandt en europæisk undersøgelse, at 31 procent af de adspurgte europæere mente, jøderne var ansvarlige for den finansielle krise. »Jøder har for stor magt på de internationale finansmarkeder«, er som bekendt endnu en klassisk antisemitisk figur, og sammenhængen mellem økonomisk krise og stigende antisemitisme er historisk velkendt på dette kontinent.
Men der er mere på spil her. Europas jøder er i dag trængt fra tre sider. For det første fra det yderste højre, hvor antisemitisme er etableret arvegods. For det andet fra dele af venstrefløjen, hvis automatiske antizionisme har det med at nære antisemitismens ild, når fjendtlighed over for Israel bliver udtrykt i den slags vendinger og ordbilleder, der traditionelt har været brugt til at angribe jøder.
Jøder verden over – også vi, der tager afstand fra den israelske regerings politik over for palæstinenserne – har svært ved at forstå, hvorfor Israel – et demokrati, hvor kvinder og homoseksuelle er ligestillede med andre borgere – skal gøres til selektiv genstand for målrettede akademiske boykot, investeringsforbud og sanktioner snarere end f.eks. Saudi-Arabien eller Qatar – lande, hvor homoseksualitet straffes med døden og voldtægtsofre risikerer at blive anklaget for utroskab.
Endelig, og ikke mindst bekymrende, er jøder under angreb fra en stadig mere voldelig kadre af islamistiske ekstremister.
Disse tre jødefjendtlige grupperinger er ikke altid adskilt. Man kan opleve trojkaen forenet i publikum ved optrædener af den franske komiker Dieudonné M’bala M’bala, hvis ’vittigheder’ omfatter bagatelliseringer af Holocaust og henvisninger til gasovne. Ved demonstrationer mod Israel er det ikke ualmindeligt både at se medlemmer af den yderste højrefløj, den antizionistiske venstrefløj samt islamistiske ekstremister. Den nye antisemitisme er regnbuefarvet, og netop den heterogenitet gør den til en desto mere frygtindgydende fjende.
Skrappere lovgivning
De europæiske sikkerhedstjenester synes ikke at have ressourcer nok til også at dæmme effektivt op for trusler mod jødiske borgere. Her må der sættes ind. Skrappere fælleseuropæisk lovgivning mod racistisk hatespeech på nettet er også et tiltag, der må overvejes.
Undervisning i religiøs tolerance i skoler, fængsler og lokalsamfund er også en front, hvor der er brug for at opruste, hvis vi skal ændre mentaliteten i kommende generationer. Ligesom der er brug for at tage skrappere midler i brug for at standse den fortsatte finansiering af ekstremistiske imamer fra Saudi-Arabien.
Effektiv bekæmpelse af antisemitisme skal dog også foregå nedefra. Vi må hver især påtage os et medansvar. Det indebærer også, at kritik af Israel må formuleres på en fair og legitim måde. Det betyder, at den altid må være evidensbaseret, politisk afbalanceret og uden de racistiske undertoner, der bidrager til dæmonisering af jøder.
Operaen Klinghoffers død tager hverken stilling for eller imod de palæstinensiske terror-isters drab på den amerikanske handicappede jøde Leon Klinghoffer – han blev skudt i panden og maven, mens han sad i sin kørestol, hvorefter hans lig blev smidt i Middelhavet. I operaens og kunstens verden kan den slags måske være acceptabelt. Men at undlade at tage kampen op imod antisemitisme i den virkelige verden vil være udtryk for farlig moralsk kapitulation.
Noreena Hertz er engelsk økonom og forfatter.
© The Guardian og Information.
Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",37.0,25. juni 2014,"I 2009 fandt en europæisk undersøgelse, at 31 procent af de adspurgte europæere mente, jøderne var ansvarlige for den finansielle krise. »Jøder har for stor magt på de internationale finansmarkeder«, er som bekendt endnu en klassisk antisemitisk figur, og sammenhængen mellem økonomisk krise og stigende antisemitisme er historisk velkendt på dette kontinent."
6985,/debat/2013/07/naar-sex-sygdom,Når sex bliver en sygdom,Marie Bruvik Heinskou," 
	For ikke længe siden læste jeg en artikel om en mand, der brødtynget bekendte, at han langt hellere ville besøge en prostitueret end tage en tur i familiebadelandet Lalandia med sin kone og børn. Jeg hæftede mig særligt ved det sidste: At manden ikke havde lyst til at tage til Lalandia. Ikke helt uforståeligt. På Lalandias hjemmeside står f.eks.: »Slip fantasien løs i det sjove og børnevenlige Monky Tonky Land, hvor der er nok underholdning til flere dage.« Monky Tonky Land?! Umiddelbart var manden og jeg i samme båd. Ingen af os kunne holde til flere dages ophold i et larmende, børnevenligt, familie, forbrugsorienteret og underholdningsfikseret badeland.

	Men så var der det med sexafhængigheden. Ifølge manden selv var han så grebet af lyst til sex og tvangsbetonet seksuel adfærd, at han betragtede sig selv på lige linje med en alkoholiker. Derfor var han nu gået i frivillig behandling. Hans håb var, at behandlingen kunne hjælpe ham til at blive en ’ordentlig’ monogam familiefar.

	Umiddelbart lyder det jo fornuftigt og ’sundt’, men det er bare sådan, at sex historisk set er blevet knyttet til sygeliggørelse i en sådan grad, at man bør være på vagt – især når det handler om tilpasning til ’kernefamilienormen’, her inkarneret gennem Lalandia .

	Givetvis havde manden en fortvivlende stor lyst til sex, men interessant var, at han havde subjektiveret sig selv som ’syg’ og ’afvigende’ og i det sygdomsunivers fandt det trygt at bekende sig selv som ’sexafhængig’. På den måde fik han nu en ganske simpel og enkel forklaring på den store lyst til uforpligtende sex og mange damer.

	Men på trods, af at begrebet ’sexafhængighed’ har vundet stor udbredelse, er diagnosen ikke godkendt og inkluderet i den nyeste opdatering af den amerikanske  ’Diagnostic and Statistical Manual of Mental Disorders’ (DSM). Dette kunne man læse i sidste uges udgave af den amerikanske online avis ’Slate’. I det hele taget er der en del uenighed omkring, hvad der egentligt definerer ’sexafhængighed’ eller ’hyperseksualitet’. Ifølge en undersøgelse i Socioaffective Neuroscience and Psychology har det vist sig, at der ikke er nogen signifikant forskel i hjernerespons mellem individer diagnosticeret som sexafhængige og de, der ikke var, når de blev præsenteret for billedmateriale af seksuel karakter. Derimod var forskellen i respons afhængig af, hvor meget lyst til sex de adspurgte havde i hverdagen og i det hele taget. Udslaget kunne altså ikke begrænses til et sygdomsbillede, men ramte bredt. Det var ellers forhåbningen, at testen kunne påvise afhængighed via hjernereaktioner på linje med stof- eller alkoholafhængige, hvis hjerneaktivitet reagerer positivt ved fremvisningen af billedmateriale af f.eks. kokain.

	Dette er måske ikke så underligt igen. For sex er mere end en biologisk mekanisme. Om noget er sex kontekstbestemt og kan næppe blot sammenlignes med et hurtigt kokainfix. Det ville ellers være belejligt, når nu al mulig anden uacceptabel social adfærd efterhånden har fået sin egen adfærdsregulerende medicin.

	Men når mennesker ikke kan kontrollere deres behov efter sex og f.eks. bryder det monogame parforhold, gennemgår gentagne skilsmisser eller sætter sig i gæld på grund af udgifter til prostituerede, bør man nok se på, hvad det er for sociale muligheder eller normative begrænsninger, der mere generelt gives til opnåelse af nydelsesfulde intense og intime frirum i det hele taget. Måske denne længsel efter sex også handler om en længsel efter en anden verdens rationalitet end den, der gælder for den lille kernefamilie?

	Den seksuelle frisættelse er et eksistentielt grundvilkår i dag, og det kræver særlige kompetencer at balancere mellem kontrol og afgivelse af kontrol. Det kan gøres på mange måder. Men at sygeliggøre de, der ikke umiddelbart efterlever normen om det monogame parforhold, er en farlig diskurs. Både fordi man ansvarsfraskriver det enkelte menneske sine handlinger, når lysten simplificeres til en biologisk mekanisme, men også fordi patologiseringen af seksualiteten indskrænker vores forståelse for, at seksualitet formes af de samfundsmæssige betingelser, der gives for krop og nydelse. Hvis Lalandia udgør inkarnationen på den ’raske’ underholdning, er min formodning, at flere og flere vil blive afhængige af alt muligt andet – heriblandt også sex, så de kan komme ud af Monky Tonky Land.

Marie Bruvik Heinskou er sociolog
",3.0,30. juli 2013,"	Men så var der det med sexafhængigheden. Ifølge manden selv var han så grebet af lyst til sex og tvangsbetonet seksuel adfærd, at han betragtede sig selv på lige linje med en alkoholiker. Derfor var han nu gået i frivillig behandling. Hans håb var, at behandlingen kunne hjælpe ham til at blive en ’ordentlig’ monogam familiefar."
10673,/debat/2012/01/laeserbreve-4,Læserbreve,Informations Webredaktion," Flyt skatten til boligerne
Ib Christensen, Randers
Den nuværende skatteminister, Thor Möger Pedersen (SF), fremsætter nu forslag om ufinansierede skattelettelser, efter at han i årevis har kritiseret den forrige regering for det samme. Han indrømmer oven i købet, at hans skattereform isoleret set vil skabe større ulighed.
Intet har skabt større ulighed end VKO’s ejendomsskattestop, som S-SF senere tilsluttede sig. Den har også ydet et betydeligt bidrag til boligboble, gældskrise, arbejdsløshed og tvangsauktioner.
De radikale er tilhængere af øget ejendomsskat, og S-SF har kun lovet, at de ikke vil forhøje boligskatterne i indeværende valgperiode. Derfor er der intet til hinder for, at man vedtager reformen i denne valgperiode og lader den træde i kraft pr. 1. januar 2016.
I en Gallup-måling fra 21. februar sidste år svarede 66 procent af vælgerne ja til højere boligskat, hvis skatten på arbejde tilsvarende nedsattes. Boligejerne udgør 64 procent af befolkningen, så selv om alle nej-sigerne skulle være boligejere, er de immervæk stadig i mindretal blandt boligejere.
Blandt de socialdemokratiske vælgere var hele 71 procent for ideen, og blandt SF’s vælgere var opbakningen 69 procent.
Miljøtrafik for hele landet
Kim Grønborg, Aarhus
Jeg troede, at jeg i oktober stemte til et folketingsvalg, men når jeg ser på, hvad aviserne skriver om, og hvad Folketinget behandler, så ligner det mere et kommunalvalg. I hvert tilfælde når det handler om trafikpolitik.
Her ser regeringen det åbenbart som sin vigtigste opgave at lave kommunalpolitik i København,rafikløsning for hele landet.
Der er ellers nok at gå i gang med: elektrificering af togdriften, myldretidstrængsel i det meste af Østjylland og manglende offentlig trafik i de fleste yderområder.
Jeg troede, at den eneste forhindring for en betalingsring var den gamle regering, og at det var en idé, som Københavns Kommune bare ventede på at der blv givet grønt lys til. Nu er det så pludselig blevet en national opgave at løse.
Jeg synes det er vigtigt med miljørigtige trafikløsninger, men det er ikke kun i København, det er vigtigt. Hele landet har brug for forbedringer og nytænkning.
Bæredygtig EU-fremtid
Søren Winther Lundby, Nyt Europa
IMF’s Christine Lagarde har meldt klart ud: Det nytter ikke noget, hvis alle lande i EU spænder den økonomiske livrem ind.
Der er indiskutabelt lande i EU, som ikke kan holde til at føre en ekspansiv finanspolitik. Dette ændrer bare ikke ved, at andre EU-lande, som Tyskland og Danmark, godt kan være mindre restriktive og dermed bidrage til den globale vækst. To ting er vigtige i denne sammenhæng:
For det første har verden og EU brug for bæredygtig vækst. Netop i disse måneder er Green Building Council Denmark på vej med et nyt program for certificering af byggeri. Her handler det ikke længere om bare at bygge.
Det handler heller ikke længere kun om bæredygtighed i miljømæssig forstand, men også om økonomisk og social bæredygtighed. Det er den vej, EU skal; vækst på baggrund af bredt defineret bæredygtighed.
For det andet er der spørgsmålet om finansiering. Tiderne er ikke til at finansiere en ekspansiv finanspolitik via store offentlige budgetunderskud. I så fald skulle EU-landenes regeringer have holdt igen i de år, hvor økonomien buldrede derudaf.
Derfor er det vigtigt, at EU nu søger nye veje til at udvide skattegrundlaget. Det handler om fælles regler for virksomhedsbeskatning og selvsagt også om skat på finansielle transaktioner.
Forskere skal undervise
Bjarke Lindemann Jepsen, Thea Frederiksen og Sidsel Gro Bang-Jensen, Studerendes Fællesråd
I en ny bog skriver Jens Marquard Sørensen (JMS) fra Frit Forum, at man skal adskille forskning og uddannelse. Han gør dermed op med et af universitetets grundlæggende principper.
Vi vil på det kraftigste advare imod denne opdeling, men hilser diskussionen om kvalitet i undervisningen velkommen. Den er nødvendig og tiltrængt i tider, hvor fokus snarere er på hurtig gennemførsel end kvalitet i uddannelserne.
JMS har ret, når han påpeger vigtigheden af dedikerede undervisere. Og der bør være prestige i at være en dygtig underviser, så den akademiske karriere ikke udelukkende hviler på forskningsmæssige resultater.
Men kvalitet i uddannelserne kommer ikke alene fra dygtige undervisere. Den kommer også af adgangen til den nyeste forskning og af debatten mellem studerende og forskere. Faktisk bliver forskerne også dygtigere i mødet med de studerende.
Diskussionen bør handle om at udvikle undervisning og forskning sideløbende, og integrere de discipliner to yderligere. Forskningen er grundlæggende for undervisning, og undervisningen er grundlæggende for forskning. Lad det være præmissen for diskussionen, og lad os arbejde på at nedbryde skellet mellem de to.
Gør militæret til et frit valg
Geo Horn, Gandrup
Villy Søvndal byder 23. januar ind med sine bud på en moderne socialisme: Den er pragmatisk, vil ændre verden til det bedre, lidt efter lidt. Flere danskere ud på arbejdsmarkedet.
Jamen, det er da fint. Jeg anerkender de resultater, SF har nået. Især at vi er sluppet ud af 10-års-klemmen med VKO. Men er det ikke påfaldende, at hverken Søvndal eller Johanne Schmidt-Nielsen (EL) i samme avis nævner sikkerhedspolitikken?
Sikkerhedspolitik har med ’de andre’ at gøre, og de er vist stadig centrale i socialismen. En pragmatisk måde at få en bedre verden på, få flere ud på arbejdsmarkedet samt få mere for de penge, samfundet bruger, vil være at lovfæste muligheden for at fravælge at betale skat til militæret.
Det vil frigøre midler, som kan bruges til en anden og bedre sikkerhedspolitik, end hvad man får ud af det, man investerer i militæret.
SF hjælper ikke de svage
Per Clausen, gruppeformand (EL)
SF’s Jesper Petersen (JP) mener (25. januar), at jeg har misforstået, hvad det vil sige at være venstreorienteret, fordi jeg og Enhedslisten ønsker, at også de arbejdsløse tilgodeses ved en skattereform.
Ifølge JP hjælpes de arbejdsløse bedst ved at skabe job. Problemet er blot, at Danmark og Europa befinder sig i en lavkonjunktur, og ingen regner med, at arbejdsløsheden vil forsvinde snart.
Regeringens kickstart er for lille til at løse problemet. Derfor er vi forpligtet til at sikre ledige rimelige vilkår, mens de søger efter job.
Når JP taler om at bekæmpe arbejdsløsheden, er det besynderligt, at SF er hoppet med på en skattereform. Hvis dem, der er i job, skal arbejde mere, fratager vi de arbejdsløse chancen for et job.
Det bliver ikke mindre mærkværdigt, når JP kalder EL’s ønske om at tilgodese pensionister og arbejdsløse for en gavebod. Hvis der er noget, der er gavebod, er det da regeringens planer om at give nye lettelser i topskatten.
Ved at veksle topskattelettelserne til skattelettelser på lave indkomster, ville vi både kunne tilgodese de lavtlønnede, de arbejdsløse og pensionisterne.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,26. januar 2012,"Regeringens kickstart er for lille til at løse problemet. Derfor er vi forpligtet til at sikre ledige rimelige vilkår, mens de søger efter job."
1385,/debat/2015/11/laeserbreve-20,Læserbreve,Informations Debatredaktion," Borgerrådgivning skal lovsikres
Claus Christensen, Klampenborg
30 ud af 98 kommuner har oprettet en borgerrådgiver – en slags kommunal ombudsmand. Men i disse hektiske kommunale sparetider har nogle kommuner sparet borgerrådgiveren væk. Det er en rigtig dårlig idé – både for kommunen og borgerne. For på længere sigt fører det i virkeligheden til øgede udgifter.
Hvorfor det? Jo, borgerrådgiveren er den i kommunen, som borgerne kan ringe, skrive eller møde op hos. På den måde kan borgerne være sikre på, at der ikke går adskillige måneder, før henvendelsen bliver behandlet.
Borgerrådgiveren løser ofte borgerens problemer i en kort dialog med den relevante afdeling, mens de ved mere alvorlige fejl behandles som en klage, der for det meste ender med en såkaldt næse til forvaltningen.
Ud fra sin erfaring fra henvendelserne stiller borgerrådgiveren forslag til, hvordan lignende fejl kan undgås fremover. Så der er ikke kun tale om kritik – men også fremadrettet læring og konstruktive forslag – og tilmed en aflastning af forvaltning og politikere.
Så hvis borgerrådgiveren spares væk, må forvaltningen selv tage sig af alle borgerhenvendelserne og klagerne. Forvaltningen undersøger sig selv – det er altså en væsentlig forringelse af borgernes retssikkerhed. Dette udspiller sig ovenikøbet i en virkelighed, hvor kommunerne bliver mere og mere pressede på økonomien. Ingen tror på, at det økonomiske pres på kommunerne letter inden for en overskuelig årrække. Risikoen for, at borgerrådgiverne må stå for skud besparelsesmæssigt, er meget nærliggende, også i fremtiden. Men løsningen er enkel, kære folketing: Sørg for, at alle kommuner får pligt til at have en borgerrådgiver. Det kræver kun en lille lovændring, men den fører til en gevaldig styrkelse af borgernes retsstilling.
Kønsneutral opdragelse er yt
Karina Adsbøl (DF) og Pernille Bendixen (DF), hhv. handicapordfører og børneordfører for DF
Forleden var der en artikel i Information om kønsneutral opdragelse (»Hn er bare en baby«, 31. oktober). Den handlede om, at forældre i ligestillingens navn finder på kønsneutrale navne. Ja, en far sagde endda, at han kunne blive rigtig vred, hvis nogen sagde til ham, at hans barn var en »rigtig dreng«. For hans dreng var nemlig ikke en dreng, men en baby. Vi må være helt ærlige og tilstå, at vi ikke forstår pointen i at opdrage kønsneutralt. Hvorfor ikke bruge energien på at lære sine børn, at de er gode nok, som de er? Lære dem at følge deres hjerte og bakke dem op på deres vej – lære dem, at det uanset køn er okay at spille fodbold eller gå til ballet. Nærværende, kærlige og psykologisk modne forældre skal nok klare dette uden at tro, at biologien er en modstander eller en fjende, der skal bekæmpes. Vi mener, at man skal passe på med at hoppe med på den slags ideer, som måske i sidste ende kan gøre barnet forvirret omkring sin identitet. Små børn er meget optagede af netop identitet, og kønnet – hvad enten vi vil det eller ej – spiller en stor rolle for barnet. Spørg en hvilken som helst pædagog om det. Pointen er bare, at vi i stedet for at prøve at opsætte kunstigheder netop skal understøtte vores barn som individ.
For fakta er, at der er forskel på piger og drenges udvikling, og det er sundt for børn at blive opdraget med den viden. Så slipper de måske for at stå i store identitetsproblemer, når de bliver voksne, fordi de er blevet kønsneutralt opdraget.
Certificér tolke
Tommy Petersen, gruppeformand for Radikale Venstre i Borgerrepræsentationen
Som medlem af Børn og Unge-udvalget i Københavns Kommune har jeg været med til at træffe beslutning i mange sager om tvangsfjernelser af børn. I en stor del af sagerne taler forældrene ikke dansk og der anvendes derfor tolk. Desværre har tolkene ofte hverken et tilstrækkeligt danskniveau eller et tilstrækkeligt kendskab til fagudtrykkene inden for området. Alt for ofte er resultatet, at forældrene ikke forstår afgørelsen, og man selv sidder tilbage med frygten for, at man ikke har fået alt at vide.
At fjerne børn fra deres forældre med tvang er en af de voldsomste måder, det offentlige kan gribe ind i borgernes liv på. Det er derfor essentielt, at det foregår på et veloplyst grundlag, og at der ikke kan sættes spørgsmålstegn ved retssikkerheden. Det er desværre ikke altid tilfældet i dag, og det skal vi have rettet op på. Derfor støtter jeg fuldt ud Translatørforeningens forslag om en certificering af landets tolke, så vi i kommunen kan benytte kvalificerede tolke og garantere en fair behandling af vores borgere.
",0.0,5. november 2015,"Claus Christensen, Klampenborg"
9723,/debat/2012/06/virkeligheden-vores-kultur-sindssyg,"Er det i virkeligheden vores kultur, der er sindssyg?",Nils Christie," Jeg kan ikke huske, at jeg nogensinde har været så trist, og samtidig også så lykkelig over være norsk som i dagene umiddelbart efter den 22. juli sidste år. Det forfærdelige var sket, det kunne knap være værre. Men så var der reaktionerne. Højdepunktet var nok mødet foran Rådhuset to dage senere: roser, ikke had.
Og kloge ord fra kronprinsen, statsministeren og de politiske ordførere. Tårerne kom ikke fra krokodiller. Derpå fulgte blomstertoget. Så mange ville gå med, at man opgav at lave en ordnet procession. Man gik bare med. De døde blev begravet med værdighed. Statsministeren stod frem som en statsmand, og resten af det politiske system bestod også prøven.
Ikke alle bifalder dog reaktionerne. I Aftenposten skrev professor Nina Witoszek en kronik med overskriften: ’Djævlen og jomfruen’. Jomfruen er velsagtens os med vores reaktion på Breivik.
»Det, som er mest slående for forskere i moderne ondskabshistorie, er, at i det norske tilfælde er det ikke Anders Behring Breivik, som er anormal. Det er Norge, som er det,« skrev Witoszek. Hun mener, at Norge har været relativt forskånet for det sjælsfordærv, som forårsages af ondskabens kraft.
Mit modspørgsmål vil være: Hvad skal det tjene til at bringe ’ondskab’ ind i billedet, hvordan højner det vores forståelse?
Stadig menneske
Jeg har mødt et betragteligt antal mennesker, som har begået forfærdelige handlinger. Men aldrig en person, som jeg ville kalde ’ond’. Én, det ikke var muligt at se som et menneske. Handlinger kan være onde, som Breiviks 22. juli og som hans nazihilsen i retten. Men han er stadig et menneske.
At se mennesker som onde forenkler situationen og blokerer for modstrategier. En kugle i hans pande, og vi er blevet den onde kvit. At opfatte ham som sindssyg, er lige så ufrugtbart. Nogle formodede eksperter har sat latinske ord på ham. Ligegyldige ord. Men igen er vi blevet ham kvit. Igen har vi befriet os selv fra ham som en anledning til at overveje, om der kunne være noget ved os selv, ved Norge, vi burde forstå, siden noget sådant kan ske. Var ugerningen en gal mands værk, kan vi uforstyrret leve videre.
Mere frugtbart er det at tænke, at noget nær alle kan udføre forfærdelige, afskyelige handlinger. For så bliver det afgørende, hvor impulserne kommer fra: Det moralske klima, børn vokser op i og senere færdes i.
Umoralsk klima
Lad mig nævne fem hovedtræk ved den udvikling, vi er inde i. De drejer sig alle om grundforudsætningerne for nærhed, forudsætningerne for at kunne se hinanden som hele mennesker, forudsætninger, som er truet af den udvikling, vi er inde i.
1. Vi lever i en fredskultur. Men også med elementer af en krigskultur. Mens Breivik lagde sidste hånd på sit værk, sendte Norge jagerbombere til Libyen. Flyene gjorde en flot indsats i bombekampagnene, sagde både Obama og vores forsvarsminister.
2. Vi lever i et land med voksende afstand mellem fattig og rig – en afstand med alvorlige skadevirkninger.
3. Vi lever i et samfund, hvor børn og unge er gemt af vejen. Apartheid for børn. For at alle, som regnes for voksne, skal kunne deltage i arbejdslivet, må alle børn i Norge gå i børnehave. ’Gå’ er ikke altid er det rigtige ord, for mange begynder så tidligt, at de må bæres. Så følger 10 år med obligatorisk skole, og for de fleste yderligere tre år med mere uddannelse fulgt af endnu et betydeligt antal år på universiteter og højskoler. Først i 25-årsalderen regnes man omsider for voksen.
4. I disse institutioner skal der læres, prøves – og vejes og måles og findes frem til, hvem der er bedst. Det viser sig i hovedsagen at være dem med højt uddannede forældre. Engang var hovedmålet for undervisningen klart: Her skulle skabes ’gode samfundsborgere’. Men den slags kan ikke måles. Derfor koncentrerer man sig om at måle, hvem der er bedst til at reproducere kundskaber.
5. Vi lever i samfund, hvor menneskekontakt i betydelig grad er erstattet af elektronisk kontakt; ord og billeder på en skærm, ikke levende mennesker at røre ved, ikke mennesker med hud, ånde, lugt, varme og kropssprog som vigtige signaler.
Den, som opfandt en maskine, der kunne smelte alverdens fjernsynsskærme, ville efter min mening gøre menneskeheden en stor tjeneste.
Ikke fremad, tilbage
Og hvor vil jeg så hen med det? Fremad, siger alle de ansvarlige. Udviklingen må gå sin gang. Vi må udvikle os selv og landet.
Tilbage, vil jeg foreslå. I stedet for at lade os drive fremad af forestillinger om både ønskelig og uundgåelig udvikling og vækst kunne vi tænkes at befinde os på en bane med mange stationer. Vi ved ikke, hvor banen vil ende, vi har allerede passeret flere attraktive landskaber, men vi har også passeret stræk, hvor vi nødig ville stige af. Så bliver spørgsmålet vel: Er det sandsynligt, at vi til stadighed vil nå til smukkere eller bedre landskaber længere fremme, eller kunne det være en idé at stoppe toget, stige af og måske fundere lidt over, om der var noget, vi havde mistet?
Vi har ikke behov for mere vækst. Vi har nok. Vi har behov for at lære at dele. Og så har vi behov for hjælp til at få øje på hinanden, som hele mennesker. Modernitetens mobilitet og de tiltagende sociale forskelle gør, at vores kendskab til de nærmeste omkring os bliver stadig mindre. Når noget går galt, bliver eksperter indkaldt. Vores egne sociale kompetencer svækkes.
Den amerikanske filosof Martha Nussbaum siger noget vigtigt om dette: Vi lever i uvante situationer, omgivet af mennesker, vi ikke kender. Det er nye situationer, hvor vi behøver gammeldags kundskaber. Vi bar brug for poetens hjælp eller romanforfatterens eller andre kunstneres hjælp for at få viden om menneskers mærkværdighed.
Eller for at gribe tilbage til den grundlæggende tanke i det gamle skolesystem: Vi behøver en skole, som kan bidrage til at skabe gode medborgere. Vi har brug for en skole med egenskaber, som ikke kan kvantificeres ved noget måleredskab. Vi har ikke brug for den skole, som PISA og andre forenklede test tvinger os i retning af.
Men hvad så med væksten? Det er vel ikke helt utænkeligt, at den stopper af sig selv, eller at naturen sætter grænser, eller at vi omsider erkender, at den må stoppes.
Stop væksttoget
Der kan blive behov for kortere arbejdstider og deling af jobbene. Vi vil så tjene mindre, målt i penge. Men vi vil tjene mere i form af social kapital. Måske vi i en sådan proces kan få personligt overskud til at lade børn og unge slippe for en del af deres ophold i særinstitutionerne – så de kan komme ud til leg og voksent arbejde. Jeg forstår manden fra Irak, som under et af retsmøderne mod Breivik råbte hadefulde ord og kastede en sko imod ham. Breivik havde dræbt hans bror på Utøya. Men jeg er lykkelig over de 40.000 mennesker som ugen før forsamlede sig i centrum af Oslo by og sang om ’regnbuens børn’ – om mangfoldigheden med plads til alle.
 
 
Nils Christie er sociolog, professor i kriminologi ved Oslo Universitet. Som norsk kriminologis nestor har han i en menneskealder præget samfundsdebatten i Norge og er æresdoktor ved bl.a. Københavns Universitet
Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",52.0,22. juni 2012,"Nils Christie er sociolog, professor i kriminologi ved Oslo Universitet. Som norsk kriminologis nestor har han i en menneskealder præget samfundsdebatten i Norge og er æresdoktor ved bl.a. Københavns Universitet"
1816,/debat/2015/09/laeserbreve-22,Læserbreve,Informations Debatredaktion," SF og Å sikrer Lars Løkke
Rune Lund, MF, skatteordfører for Enhedslisten
Med hjælp fra SF og Alternativet fik Lars Løkke onsdag den 26. august gennemført sit mest konkrete valgløfte. Nemlig, at boligjobordningen skal indføres med tilbagevirkende kraft for hele 2015. Det er ærgerligt, at de to partier har sikret Lars Løkke de nødvendige stemmer. For boligjobordningen er både dyr, dårlig og socialt skæv.
Økonomisk giver boligjobordningen ingen mening. Den vil i 2015 koste mere end en milliard kroner, men kun skabe omkring 600 job. Socialt giver den heller ikke mening. Blandt de 3,5 millioner danskere med de laveste indkomster, er det kun otte ud af 100, der bruger fradraget. Blandt de 100.000 rigeste er det fire ud af ti. Det grønne element i ordningen har hidtil været temmelig beskedent. I 2014 blev mindre end 30 procent af ordningen brugt på energiforbedringer.
SF og Alternativet har stemt for en ordning, der ifølge de to partier er dårlig i 2015, men som man har aftalt skal være grøn fra 2016. Problemet er bare, at der endnu ikke er en konkret aftale for 2016 og frem. Det er heller ikke aftalt, hvor finansieringen skal komme fra i 2016 og frem. Finansieringen kan for eksempel ende med at komme fra nedskæringer på udviklingsbistanden.
SF og Alternativet har sandsynligvis købt katten i sækken, fået en fugl på taget – og givet Lars Løkke en fugl i hånden.
Mange bække små gør stor klima-å
Bodil Kornbek, Formand for VedvarendeEnergi
Liberal Alliances Villum Christensen betegner i sit læserbrev den 26. august klima- og energiminister Lars Christian Lilleholt som »grønnere end de grønne«. Et af argumenterne bag dette lidt spøjse udsagn er, at ministeren overhovedet har en ambition om at reducere CO2-udledningen i fremtiden – selv om ambitionen er at øge udledningen med over to millioner ton i 2020 i forhold til, hvad Folketinget allerede har sat sig for. Christensen mener desuden, at det er fuldstændig ligegyldigt, hvad et land som Danmark gør for at ændre klimanedbrydning, eftersom andre lande blot vil udlede tilsvarende mere end, hvad der spares i eksempelvis Danmark. Det er et uholdbart argument af flere grunde.
For det første er kvotehandelssystemet i EU et anerkendt problem. Så at Christensen bruger systemets funktion, eller mangel på samme, som hovedargument for, at det ikke kan betale sig at udlede mindre, holder ikke. Løsningen er ikke at udlede mere, fordi systemet alligevel ikke virker, men naturligvis at ændre på selve systemet. For det andet vil det være en sørgelig planet, vi bor på, hvis regeringslederne fulgte Christensens ’sandhed’ om, at ingen lande kan ændre på klimaet alene.
Vi skal finde løsninger på globalt plan, men det er også vigtigt, at Danmark som et velstående land er et af foregangslandene i klimakampen. Danmark har desuden bevist, at investeringer i vedvarende energi kan skabe tusinder af arbejdspladser i grøn energiteknologi i Danmark. Det er langtfra ligegyldigt, hvad et enkelt land som Danmark gør, som Christensen påstår. Mange bække små gør en stor å. Til gengæld er det positivt, at Christensen tilsyneladende efterhånden erkender, at klimaforandringerne findes, og at udviklingen skal vendes.
Regering, invester i trygge fødsler
Iben Maria Behrmann Kristensen, redaktør på Forældre og Fødsel
For mindre end et år siden fulgte hele Danmark med i DR’s dokumentar om, hvad travlheden på fødegangene i værste instans kan medføre. Her mødte vi forældre, der mistede deres barn efter en igangsættelse, og forældre, hvis datter blev hjerneskadet under fødslen. Begge børn blev skadet på grund af manglende opsyn fra sundhedspersonalet. Derfor havde vi i vores vildeste fantasi ikke forestillet os, at den nye regering og regionerne ville skære i de øremærkede midler til gravide, fødende og nyfødte.
Når en kvinde lades alene under dele af fødslen, medfører det en stor utryghed og en dårligere fødselsoplevelse – ofte med ekstra komplikationer og indgreb. Dette kan føre til en større risiko for at udvikle en efterfødselsreaktion med en sygemelding på længere sigt. I værste fald risikerer vi flere ulykkelige fødsler, hvor barnet på grund af en utilstrækkelig normering blandt personalet ikke er blevet tilset i tide og derfor bliver ramt af fatale komplikationer som iltmangel. Invester i den gode, trygge fødsel. Vi tror på, at det på lang sigt giver overskud. Ikke bare menneskeligt, men også økonomisk.
",0.0,3. september 2015,"For det første er kvotehandelssystemet i EU et anerkendt problem. Så at Christensen bruger systemets funktion, eller mangel på samme, som hovedargument for, at det ikke kan betale sig at udlede mindre, holder ikke. Løsningen er ikke at udlede mere, fordi systemet alligevel ikke virker, men naturligvis at ændre på selve systemet. For det andet vil det være en sørgelig planet, vi bor på, hvis regeringslederne fulgte Christensens ’sandhed’ om, at ingen lande kan ændre på klimaet alene."
13034,/debat/2010/12/laeserbreve-7,Læserbreve,Informations Webredaktion," Bitter  knippelsuppe
A. Hviid Hansen, Kolding
Udelukkende i diktaturstater og politistater samt Danmark er det accepteret, at politiet får direkte ordrer fra deres chef til at »smadre det lort« - dvs. fredelige demonstranter, heriblandt ældre medborgere og journalister. Journalister, der ikke kan arbejde tæt på det skete, kan ikke dokumentere noget, og så har vi ikke et oplyst samfund eller frihed.
Høj pris  at betale for ro
Morten Bro, Broager
Allerede første gang, Lømmelpakken blev taget i anvendelse, var den ulovlig - det giver uhyggelige perspektiver.
Hvis politiet får held i deres anke, er det en katastrofe for friheden og demokratiske rettigheder - Grundlovens § 71 om, at man ikke må frihedsberøves for at gå på gaden og demonstrere fredeligt, er blevet sjoflet af politiet. At anholde fredelige mennesker er ok, for måske de kunne være blevet voldelige og have ødelagt byen, lyder det. Ja, sådan tænker kommunistiske regimer, hvor man også sørger for, at uroligheder udebliver - men til hvilken pris!
Fra symbol til vold
Jens Sørensen, Frederiksberg
Nu da det har vist sig, at Loven om Øjeblikkelig Massearrestation af Mange Engagerede Lovlydige (LØMMEL) end ikke kan leve op til sit navn, må det være på tide at give den et nyt navn.
Jeg vil gerne foreslå, at den bliver opkaldt efter Folketingets retsudvalgsformand Skaarup. Og hvis man synes, at det er at tillægge hr. Skaarup for megen ære, kan man jo bare sige, det er en forkortelse for Symbolpolitik Kolporteret Af Andenrangspolitikere Resulterer i Ulovlig Politivold.
Offentlighedsloven
Thomas Jensen, Måle
Justitsminister Lars Barfoed (K) skriver, at den nye offentlighedslov er en konsekvens af Offentlighedskommissionens flerårige arbejde, og at »begrænsningen ikke er så principiel«. Når reglerne for aktindsigt ændres, er det fordi man må følge med tiden, for virkeligheden har ændret sig (15. december).
Dagen efter læser jeg, under overskriften § 24 - en bombe under offentlighedsprincippet en kronik af professor Carsten Henrichsen, hvor han meget grundigt redegør for de forskellige problematikker i forbindelse med den nye lov. Henrichsen skriver bl.a., at konsekvensen af § 24 »er særdeles vidtrækkende.« Samme dag har Ulrik Dahlin en fyldestgørende artikel med samme budskab.
Hvad skal man som almindelig borger tro i denne sag? Som jeg ser det, kan det aldrig være i borgernes interesse, at offentlighedens adgang til information mindskes. Når Lars Barfoed siger at »begrænsningen ikke er så principiel«, tror jeg, han taler regeringens sag, for jeg hører vægtige modargumenter fra journalister og specialister på området.
Historien viser, at der i enhver administration vil dukke sager op, som man vil benægte eller nedtone, og der har vi brug for pressens og borgernes mulighed for at få aktindsigt. Så kan vi forholde os til holdbarheden af citater som »I'm not a crook« eller »Der er ikke noget at komme efter.«
Drop politisk plat, Emilie
Line Barfod, MF for Enhedslisten
Emilie Turunen fra SF vil have afskaffet retsforbeholdet. Det er fair nok, og det er hun velkommen til at argumentere for.
Men det er politisk plat, når Emilie går ud med en skræmmekampagne om, at »Danmark bliver en oase for menneskehandlere«, hvis ikke vi afskaffer forbeholdet.
Menneskehandel er et meget alvorligt problem, og ofrene for menneskehandel har virkelig et stort behov for en langt stærkere indsats. De har ikke brug for at blive brugt i en skræmmekampagne.
Menneskehandel er forbudt i Danmark og har været det i mange år. Vi er med i en lang række internationale indsatser, og det er glædeligt, at EU nu opruster sin indsats. Der er brug for alle kræfter i denne sag. Men at EU nu vedtager et direktiv, som Danmark ikke er med i pga. retsforbeholdet, betyder ikke, at vores lovgivning bliver ophævet.
Derfor er det heller ikke rigtigt, at Danmark vil blive et lovgivningsmæssigt tomrum i forhold til menneskehandel.
Vi har brug for at få ændret holdningen til ofrene for menneskehandel. På grund af den stramme udlændingepolitik gennemfører politiet razziaer på gaden, anholder kvinderne og sætter dem i fængsel, og hvis de ikke inden tre dage er identificerede og anerkendt som ofre for menneskehandel, bliver de sendt ud af landet. Her hjælper EU-lovgivning ikke, der skal politisk pres til.
Vi skal også have gjort noget ved efterspørgslen. Her er jeg foreløbig kommet så langt, at både justitsministeren og alle folketingets partier nu klart har sagt, at det er voldtægt, hvis en mand køber sex af en kvinde, som han ved, er tvunget til at have sex med ham, fordi hun er offer for menneskehandel. Og hele oppositionen ønsker, at det skal stå klart i straffeloven. Det rækker langt videre end EU's direktiv.
Ansvarlig  skolepolitik
Maria Stein Knudsen, Hadsten
Regeringens folkeskolepolitik er dumpet. Efter ni år og tre folkeskolereformer er de danske folkeskoleelever ikke blevet dygtigere - tværtimod. Så lad os prøve noget nyt! I stedet for at komme flere og flere elever ind i de i forvejen store klasser, så lad os sætte et maks. loft på 24 elever i klasserne. I stedet for at fyre elevernes lærer pga. nulvækst i resultaterne, så lad os give eleverne to lærere (eller lærerassistent) i 1. - 3. klasse i dansk og matematik. Lad os minimum give eleverne det antal timer, de har krav på.
Folkeskolen er kernen i vores uddannelsessystem, men efter ni år med besparelser og forringelser har den brug for et løft. Lad os få en ansvarlig folkeskolepolitik nu, tak!
Politisk  storskrald
Ole Ankjær Madsen, Randers
Til samtlige folketingsmedlemmer: Spar dog Ekstra Bladet for alt det besvær. Aflever din skraldepose direkte på redaktionen.
Vattet indsats mod løntryk
Emilie Turunen, Medlem af Europa-Parlamentet, SF
Beskæftigelsesminister Inger Støjberg (V) hævder, at regeringen allerede har taget en lang række initiativer for at bekæmpe østeuropæisk løntrykkeri i Danmark (15. december).
Initiativerne er gode, men de kan ikke dæmme op for udenlandsk løntrykkeri på danske arbejdspladser. Fagbevægelsen har ikke fået tilstrækkeligt gode rammer for at sikre ordentlige løn- og arbejdsforhold, når udlændinge arbejder på danske arbejdspladser.
Gennem de sidste 10 år har globaliseringen, udviklingen af EU's indre marked og EU's udvidelse sammen med en række domme ved EF-Domstolen givet virksomheder nye muligheder for social dumping på tværs af landegrænser. Det har øget presset på løn, arbejdsforhold og ændret de sociale vilkår på de danske arbejdspladser. Den danske model udfordres i disse år på flere og flere områder.
SF har derfor foreslået en række konkrete tiltag - både i Danmark og EU - som kan gøre noget ved problemet. Det drejer sig bl.a. at gøre det lettere for fagbevægelsen at sikre overholdelse af indgåede overenskomster og lønaftaler.
SF har samtidig foreslået, at tilføre ekstra ressourcer til SKAT, arbejdstilsyn og politi, så de effektivt kan løfte opgaven. Politiet skal samtidig skærpe og målrette tilsynet med illegalt arbejde i Danmark.
Samtidig ønsker vi en revision af det såkaldte udstationeringsdirektiv, så det bliver slået entydigt fast, at der fuldt og helt gælder danske løn- og arbejdsforhold (og dansk konfliktret), når udenlandske virksomheder udstationerer arbejdere på danske arbejdspladser.
Russerposer eller racisme?
Michael Sandfort, Brønshøj
Kun et lille mindretal af herboende russere stjæler, og kun et lille mindretal af østeuropæere, som gribes i butikstyveri, er russere. Alligevel kalder politi, butiksvagter og medier de tasker foret med sølvpapir, som kan snyde butikkernes varesikring, for 'russerposer'. Stigmatiserer udtrykket ikke en dansk minoritet på samme måde, som hvis politi og medier kaldte selvmordsterroristers bombebælter for 'muslimbælter'?
Vogternes råd
Hans Bredahl, Roskilde
Etisk råd har endnu engang afleveret en indstilling, hvor et mindretal er uenig med flertallet. Mindretallet anføres typisk af en teolog, og det fremkalder spørgsmålet om, hvad teologer har at gøre i Etisk Råd?
Hvilken del af den teologiske uddannelse rummer de faglige kvalifikationer, der skal til, for at kunne udtale sig med vægt om almene etiske spørgsmål?
Jeg kan til nød forstå, at der er medier, der mener, at man kan bruge teologer i andre sammenhænge end de rent kristelige, f.eks. som anmeldere af dette eller hint, og det er fint med mig. De medier kan jeg fravælge. Men når det kommer til indstillinger fra noget så ambitiøst som et etisk råd, må det være ret og rimeligt at religionerne holdes uden for.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",3.0,20. december 2010,Høj pris  at betale for ro
5046,/debat/2014/05/hvem-loen-vaerd,Hvem er sin løn værd?,"Thomas Barnebeck Andersen, Peter Sandholt Jensen og Nikolaj Malchow-Møller"," 
	Hvem er egentlig sin løn værd? I en tid, hvor produktivitets- og ulighedsdebatten raser, og lønforskellene mellem top og bund i mange lande er stigende, er det et vigtigt spørgsmål. Og med afsæt i økonomisk teori kan man forsøge at besvare det.

	Lad os begynde med et indlæg i Politiken den 7. april 2014, hvori Niels Ebbe Hansen hævder, at arbejdet i en daginstitution er et af verdens vigtigste. I kommentarsporet til artiklen bliver han belært om, at det ikke er tilfældet. For hvis samfundet virkelig mente, at pædagogjobbet var verdens vigtigste, ville vi betale pædagogerne bedre. Pointen er altså, at lønnen afspejler den vigtighed, samfundet tillægger en given jobfunktion.

	Men at sætte lighedstegn mellem løn og vigtighed er ikke helt uproblematisk. En god måde at begribe hvorfor, er at gå små 250 år tilbage i den økonomiske teoris historie.

	I 1776 måtte den britiske økonom og moralfilosof Adam Smith opgive at finde et tilfredsstillende svar på det paradoks, at en liter vand koster betydeligt mindre end en karat (0,2 gram) diamant. Først små hundrede år senere viste en gruppe af økonomer (de såkaldte marginalister), at paradokset faktisk havde et enkelt svar: Diamanter er dyrere end vand pga. førstnævntes relative knaphed. De viste også, at vigtigheden (eller i økonomsprog ’den totale nytte’) af vand måles som bidraget til vores velbefindende fra alle de liter vand, vi forbruger. Prisen derimod afspejler nyttebidraget fra den sidst konsumerede liter vand; og fordi der er så meget vand, bidrager den sidste liter ikke med ret meget nytte. Var der derimod en mangel på vand, ville nytten af den sidste liter vand (og dermed prisen) være meget højere. Derfor kan man ikke slutte, at diamanter er vigtigere end vand, fordi de er dyrere.

	Således kan vi heller ikke slutte, at pædagogernes relativt lave løn er et udtryk for, at samfundet finder deres job uvæsentligt. Pædagoglønnen afspejler med andre ord ikke det gennemsnitlige nyttebidrag per pædagog; og gennemsnitslønnen for en pædagog multipliceret med antallet af pædagoger repræsenterer dermed heller ikke den totale nytte (målet for vigtighed), som samfundet har af pædagoger.

	Løn er en svær målestok

	Hvad afspejler lønnen så? Produktivitetskommissionen tager i sin diskussion af løn og uddannelse i Analyserapport 4 også udgangspunkt i de førnævnte marginalister og forfægter det synspunkt, at løn og produktivitet går hånd i hånd – i hvert fald på det private arbejdsmarked. Kommissionen fremfører, at en privat virksomhed i det lange løb ikke vil betale en medarbejder mere end den værdi, medarbejderen skaber for virksomheden. På den anden side skal den også konkurrere med andre virksomheder om kvalificeret arbejdskraft, så derfor vil den være villig til at lokke medarbejdere væk fra andre arbejdsgivere ved at betale en højere løn, så længe de nye medarbejdere bidrager med en værdi (produktivitet), der mindst svarer til lønnen. På den måde vil lønningerne på det private arbejdsmarked afspejle medarbejdernes såkaldt marginale produktivitet, men altså ikke deres gennemsnitlige produktivitet.

	At lønningerne afspejler medarbejdernes marginale produktivitet lyder besnærende, men er det rigtigt? Den franske økonom Thomas Piketty er visse steder i sin bog, Capital in the Twenty-First Century, kritisk over for denne type argumentation. Han fremhæver, at den er svær at falsificere, og at en persons marginale produktivitet ofte ikke kan måles på en meningsfuld måde. F.eks. argumenterer Piketty for, at begrebet formentlig giver mening i tilfældet med en fastfood-ekspedient, hvor man i princippet kan måle værdien af at ansætte en ekspedient yderligere. Men jo mere unikke, jobfunktionerne bliver, des mindre mening giver det.

	Fri spekulation

	Men selv hvis man godtager Produktivitetskommissionens argumentation, er det vigtigt at indskærpe, at den private produktivitet, som kommissionen taler om, ikke er lig med den samfundsmæssige produktivitet. For kun med perfekte markeder – et ideal, som ikke eksisterer i den virkelige verden – kan man sætte lighedstegn mellem løn, privat produktivitet og samfundsmæssig produktivitet. Det er formentlig de færreste, som efter fem bankpakker mener, at visse finansfolks høje lønninger står mål med deres bidrag til samfundet; og Noma bliver jo heller ikke belønnet for de afsmittende effekter, restauranten har på dansk økonomi i form af at tiltrække turister etc. Så snart man kan identificere sådanne eksterne effekter, bryder sammenhængen mellem løn og samfundsmæssig produktivitet sammen. Det gør den i øvrigt også, når der er ufuldstændig konkurrence, eller hvis nogle har mere information end andre. Hvorvidt sammenhængen så tilnærmelsesvis holder, kan man frit spekulere over, men det må forblive spekulation.

	Så svaret på, hvem der er sin løn værd, må være følgende: For offentligt ansatte kan vi ikke rigtigt sige noget, da offentlige ydelser ikke handles på et marked. For privatansatte afspejler lønnen (muligvis) den værdi, den (marginale) medarbejder skaber for virksomheden, i hvilket fald man er sin løn værd for virksomheden. Men den afspejler ikke den gennemsnitlige værdi, som medarbejderne skaber for virksomheden, og den afspejler (sædvanligvis) heller ikke hverken den marginale eller gennemsnitlige værdi, de skaber for samfundet. Så vi ved egentligt ikke, hvem der virkelig er sin løn værd. Af samme grund bør vi være varsomme med at tilskynde unge at vælge uddannelser efter, hvor høj løn de giver, sådan som Produktivitetskommissionen anbefaler.

Thomas Barnebeck Andersen, Peter Sandholt Jensen og Nikolaj Malchow-Møller er professorer i økonomi ved SDU
",18.0,14. maj 2014,	Fri spekulation
9877,/debat/2012/05/advarsler-nye-familieformer-unuancerede,Advarsler mod nye familieformer er unuancerede,Karen Hvidtfeldt Madsen," Skilsmissebørn, selvvalgte singleforældre, sammenbragte familier, sammekønnede forældre, donorbørn og rugemødre – en række begreber peger på forandringer i familiestrukturen og i vores forestillinger om, hvad en familie er. I dag består familier ofte af par, som tidligere har været i andre parforhold eller ægteskaber, samt større eller mindre grupper af børn, parterne hver især bringer med sig, og som derfor ikke er biologisk beslægtede.
På den ene side er familie-institutionen i kraftig forandring. På den anden side eksponeres kernefamilien voldsomt, som om den altid har været den eneste måde at leve på. Og det er meget vanskeligt at bryde med normerne. I Danmark har vi i dag en generel samfundsmæssig accept af f.eks. skilsmisser og børn født uden for ægteskabet, som adskiller sig markant fra normerne for bare et halvt århundrede siden. Men samtidig oplever f.eks. kvinder, der vælger at bringe børn til verden uden en far i traditionel forstand, ofte misbilligelse fra deres omgivelser, ligesom såkaldt ’selvvalgt enlige forældre’ ikke er berettiget til samme forhøjede børnetilskud som andre eneforsørgere.
Overraskende ophav
Det er ikke svært at finde opsigtvækkende eksempler på nye familieformer. For nylig viste DR den amerikanske dokumentar Donor Unknown. Her fulgte man en gruppe efterkommere af en anonym sæddonor, da det lykkedes dem at finde hinanden og siden den mand, hvis sæd havde gjort deres tilblivelse mulig.
Gruppen talte mere end 10 børn, der nedstammede fra den flittige sæddonor nr. 150, som var blevet valgt af mange kvinder på grund af sin angivelige spirituelle tilgang til tilværelsen, kreativitet og akademiske evner. Det var med nogen overraskelse, at de opdagede, at hans dansekarriere lå inden for Chippendal-stilen, at han levede en ukonventionel tilværelse i en udtjent autocamper på stranden i Californien og havde bedre kontakt med duer og hunde end med mennesker. Med andre ord var det bestemt ikke en traditionel faderfigur, de unge fik at forholde sig til. Udsendelsen kunne ses som et argument for at undgå anonym donation af æg og sæd af hensyn til efterkommerne.
Kernefamilien er kun 200 år
Forestillingen om hvordan en familie ser ud og fungerer ligger dybt i vores kultur. Bevidsthedshistorikere mener, at familien fik den følelsesmæssige betydning, vi kender i dag, omkring 14-1500-tallet. Men allerede Aristoteles anbefalede digterne at lade deres tragedier tage udgangspunkt i familierelationer, fordi effekten af en konflikt er stærkest, når den udspiller sig blandt mennesker, der betyder meget for hinanden. Utallige er de eksempler på dramaer, romaner og film, der tager udgangspunkt i komplekse familieproblematikker.
Men faktisk har familien altid haft forskellige former. Før i tiden boede mange mennesker ofte sammen. De var primært knyttet til hinanden af praktiske grunde. Familien var en social institution med en række roller, funktioner og pligter, der skulle varetages, og hvem der varetog dem kunne skifte.
Ligeledes refererede betegnelser som f.eks. ’mor’ og ’far’ oprindeligt til sociale roller i langt højere grad end biologiske. Hausvater var den mand, der udøvede rollen, og han var ikke altid biologisk far til alle de børn, der var under hans tag. Blodets bånd havde ikke nødvendigvis samme styrke som i dag. Bl.a. pga. den høje dødelighed fokuserede man ikke alt for meget på slægtsrelationer. Desuden krævede religionen, at man reserverede de inderligste følelser til Gud og fokuserede på tilværelsen i det hinsides frem for det jordiske liv.
Med udbredelsen af lønarbejdet i 1800-tallet blev boligen i mindre grad en arbejdsplads og i højere grad et hjem for den moderne familie. Hjemmet blev kvindernes domæne og grundlaget for den kernefamiliestruktur, vi kender i dag.
Familien er et privat og stærkt følelsesladet rum, hvor forholdet mellem mor og barn er det absolutte centrum i de mange enfamiliehuse. Den hjemmearbejdende husmor har eksisteret i mange middelklassefamilier op igennem det 20. århundrede, men altid parallelt med mødre, der var på arbejdsmarkedet af nød eller lyst, og mødre, der kunne og valgte at betale andre for at udføre omsorgsarbejdet. Forestillingen om den kønsopdelte kernefamilie, hvor husmoren helliger sig mand og børn på fuld tid i den skarpt afgrænsede kernefamilie, lever dog stadig som en nostalgisk forestilling om, at alting var bedre og mere enkelt i de gode gamle dage.
I dag er familieboligen et ’hjem’, hvor familien producerer og opbevarer deres betydninger og erindringer. Barndomshjemmet har fået en helt særlig symbolsk betydning i det moderne samfund – måske fordi vi ofte ikke længere finder mening i de religiøse fællesskaber. For at skabe denne symbolske dybde i familien afsøger den enkelte kernefamilie slægternes historie og dokumenterer fortiden i bøger og stamtræer – en dyd som tidligere var forbeholdt overklasserne.
Symbolske dybder og familieidentitet bliver skabt ved at fotografere, filme, fejre og fortælle, ved at producere album, dekorere hjemmet med betydningsfulde billeder og genstande og ved at dele familiebilleder og -fortællingerne på hjemmesider og på Facebook. Også familienavnet har fået ny betydning; man vælger i stigende grad det mest ualmindelige efternavn, der kan graves frem fra slægtens historie som en identitetsmarkør for den enkelte kernefamilieenhed.
Slægtsforskning
Der er meget opmærksomhed på donorbørns eventuelle identitetsproblemer i øjeblikket og talrige eksempler på, hvordan de og deres forældre har fundet et meningsfuldt fællesskab med udgangspunkt i deres genetiske ophav eller i denne særlige tilblivelsesfortælling. ’Donor 401’ fra Fairfax Cryobank i Virginia er et andet eksempel på en legendarisk donor, som har dannet udgangspunkt for et fællesskab for mindst 25 børn og deres familier og er blevet eksponeret i medier verden over. For nylig kunne DR’s Aftenshowet vise næsten live, da Josephine og Ina opdagede, at de er ’søskende’, og TV 2’s dokumentar om donorbørn skabte dramatik om, hvorvidt kæresteparret Simon og Camilla i virkeligheden var halvsøskende. Der er også opstået en dansk facebookgruppe med høj aktivitet blandt især forældre til donorbørn, der søger efter oplysninger og halvsøskende.
Det var bemærkelsesværdigt i Donor Unknown, at de unge, da de fik at vide, at de havde samme sæddonor som genetisk udgangspunkt, straks begyndte at betragte og betegne hinanden som ’søskende’ og kunne konstatere talrige fællestræk: lige fra fysiske kendetegn som mørkt hår og markante øjenbryn til pudsige vaner som at stryge håret væk fra ansigtet på en karakteristisk facon og kærlighed til dyr.
Reelt er donoren en totalt fremmed mand, og de familiære kendetegn er relativt almindelige menneskelige egenskaber, som får enorm symbolsk betydning for de unge. Men det betyder hverken, at det er forkert at sætte børn i verden på denne måde, eller at donorbørn nødvendigvis altid vil føle et afsavn, endsige at opvæksten i en ordinær kernefamilie er en sikker vej til en harmonisk tilværelse. De unge donorbørns søgen efter deres biologiske rødder kan betragtes som en totalt tidstypisk form for symbolsk slægtsforskning og intens jagt på en unik identitet – hvor virtuel den end måtte være. At børn af sæddonorer skaber familiefortællinger om sig selv, er ikke i sig selv et argument for, at denne måde at blive til på er et problem.
 
Karen Hvidtfeldt Madsen, lektor ved Institut for litteratur, kultur og medier på Syddansk Universitet
",29.0,30. maj 2012,"På den ene side er familie-institutionen i kraftig forandring. På den anden side eksponeres kernefamilien voldsomt, som om den altid har været den eneste måde at leve på. Og det er meget vanskeligt at bryde med normerne. I Danmark har vi i dag en generel samfundsmæssig accept af f.eks. skilsmisser og børn født uden for ægteskabet, som adskiller sig markant fra normerne for bare et halvt århundrede siden. Men samtidig oplever f.eks. kvinder, der vælger at bringe børn til verden uden en far i traditionel forstand, ofte misbilligelse fra deres omgivelser, ligesom såkaldt ’selvvalgt enlige forældre’ ikke er berettiget til samme forhøjede børnetilskud som andre eneforsørgere."
11648,/debat/2011/08/kom-hjem-sf,"Kom hjem, SF",Anna Mee Allerslev og Manu Sareen," Radikale og SF har i mange år været enige om adskillige politiske mærkesager. Især i udlændinge- og integrationsspørgsmål har vi været enige om at møde udfordringerne i øjenhøjde og tænke, hvordan vi kan løse disse udfordringer til alles bedste.
Men SF er begyndt at vakle. Skyldes det en idé om, at regeringsmagten kun kan vindes ved at trække fundamentale humanistiske værdier ud af partiet? Det kan vi kun gisne om. Til gengæld ved vi, at danskerne er trætte af politikere, der ikke siger, hvad de mener.
SF's politik vakler i dag, når den udfordres på det, der tidligere var partiets kerneområder. Senest i sagen om lægeklinikken for illegale udlændinge først var de imod, så var de for. Alle mennesker har krav på lægelig behandling og især i Danmark, hvor vi har overskuddet til det. Det er dét, der viser vores kvalitet som samfund. Det støtter Radikale Venstre, og man ville også forvente, at SF gjorde det. Lige som for bare fem år siden uden at tøve.
'Gå ad helvede til'
Den 20. februar 2008 fik store dele af familien Danmark kaffen galt i halsen. SF's formand, Villy Søvndal, opfordrede Hizb-ut-Tahrir til at »gå ad helvede til«. Denne begivenhed var startskuddet på SF's vælgerjagt. Søvndals nye og for venstrefløjen noget uvante sprogbrug markerede partiets indtræden i klubben for de faste og fair.
Der, hvor regeringsduelighed er lig med at fjerne sig fra, hvad man egentlig mener særligt om udlændinge, integration og menneskerettigheder.
På rekordtid lykkedes det Villy Søvndal at blive venstrefløjens ukronede konge, og meningsmålingerne steg tilsvarende.
Søvndals succesfulde strategi går på to ben. Udadtil handler det om at brande SF som et regeringsdueligt parti med overskud til at stemme for finansloven og en fast hånd over for etniske minoriteter. Indadtil handler det om at overbevise medlemmerne om, at målet helliger midlet, og at alt bliver bedre, når og ikke hvis SF får indflydelse i en ny rød regering.
For hvad så? Vil SF, når de er nået dertil, vende tilbage og mene det, der er i deres hjerter?
Vækstmotor
Der er nu gået tre år, siden SF begyndte sin charmeoffensiv for at trække stemmer fra højre og hen over midten i dansk politik. Undervejs er det ikke kun smart, salgbar og letforståelig sprogbrug, der har ændret SF. Også realpolitisk er der sket markante ændringer. Først røg modstanden mod 24-års-reglen, så kom et pointsystem, som skulle være anderledes end regeringens men som ikke var det. Forleden var det retssikkerheden, SF udfordrede med sit knæfald for visitationszoner.
Og nu er turen så kommet til en gruppe af vores allermest udsatte medmennesker, de syge illegale udlændinge, hvor SF tilsyneladende vakler.
Hvad angår 24-års-regel, pointsystem, retssikkerhed og syge medmennesker, så holder vi i Radikale Venstre fast i vores politik. Vi mener det ikke, fordi vi tror, at det gør os mere regeringsduelige. Vi gør det, fordi vi mener, at de løsninger, vi foreslår, vil gøre det danske samfund bedre. Vi mener, at Danmarks etniske minoriteter ikke blot er en berigelse for landet, det er også en vækstmotor, som er helt nødvendig for at få Danmark på økonomisk fode igen. Bare spørg i Dansk Industri.
Det ville klæde SF at give udtryk for det samme i stedet for at hoppe på Dansk Folkepartis dagsorden om etniske minoriteter, især muslimer, og betragte dem som et onde, der skal holdes nede.
Ingen vaklen
Selvfølgelig skal der stilles krav til vores medborgere med anden etnisk baggrund end dansk. Krav og positive forventninger. Men kravene skal ikke være anderledes end de krav, alle andre borgere mødes med.
Radikale Venstre tror på, at det skal være muligt at blive accepteret som dansker, også selv om huden er en tand mørkere end gennemsnitsdanskerens, navnet ikke helt almindeligt og religionen en anden. Det helt centrale er, at muligheden for at høre til er der for dem med viljen til og ønsket om at deltage aktivt i samfundet. Den mulighed skaber vi kun, hvis vi politikere ikke vakler i udlændinge og integrationsspørgsmål, men står fast på den helt centrale danske værdi: At mennesker er lige og skal have lige muligheder i det danske samfund uanset etnisk oprindelse.
Vi forstår SF's ønske om en ny regering. Vi ønsker det også inderligt selv. Men den regering, der kommer, skal folk kunne regne med. Regeringsduelighed handler om kompromisser mellem partier, der har forskellige visioner for et bedre samfund. Vi ser hellere, at SF siger, hvad de og deres bagland egentlig mener og ikke det, de tror, vil gøre dem mere spiselige for indvandrernervøse vælgere.
Vi savner SF og deres kerneværdier. Vi savner de politiske mærkesager, som Radikale og SF tidligere var enige om at forsvare. Vi frygter, at SF lader deres ønske om regeringsduelighed skjule, hvem de er. Vi håber, de kommer tilbage. Vi stoler. Også på SF.
Anna Mee Allerslev (R) er beskæftigelses- og integrationsborgmester i København, og Manu Sareen (R) er spidskandidat til Folketinget




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",13.0,19. august 2011,"Søvndals succesfulde strategi går på to ben. Udadtil handler det om at brande SF som et regeringsdueligt parti med overskud til at stemme for finansloven og en fast hånd over for etniske minoriteter. Indadtil handler det om at overbevise medlemmerne om, at målet helliger midlet, og at alt bliver bedre, når og ikke hvis SF får indflydelse i en ny rød regering."
11682,/debat/2011/08/laeserbreve-14,Læserbreve,Informations Webredaktion," Gylleenergi
Knud Haugmark, Lyngby
»Den uforarbejdede gylle medfører store udslip af klimagasser og udvaskning af kvælstof til vandmiljøet. Disse problemer løses eller reduceres markant ved at forarbejde gyllen. I tilgift får vi en stor produktion af energi,« udtalte Mette Gjerskov (S) for nylig.
Hun tager som sine meningsfæller i SF gruelig fejl. Energien fra biogasanlæg kommer nemlig slet ikke fra gyllen, men fra majs, slagteriaffald og gærfløde. Det tilsættes, for at få kulstofindholdet op, så gasmængden begynder at ligne noget.
Men næringsstofferne herfra opkoncentreres i returgyllen, og kun ved kunstigt at sætte udnyttelsesgraden til 57 pct. ser det ud som om, at mængden af næringsstoffer falder. Men det er ren talmagi. I virkeligheden smugler landmændene 25 pct. mere kvælstof ud på markerne uden om gødningsregnskabet.
I allerbedste fald vil energimængden fra anlæggene højest andrage 2-3 pct. af vores energiforbrug. Investeringerne i anlæggene vil hverken økonomisk eller klimamæssigt være rentable.
Gjerskov satser altså på at fremstille rævedyr energi på grundlag af en forgældet svineindustri, der selv er en enorm energisluger og som slet ikke kan løbe økonomisk rundt.
Det er det rene galimatias.
Overgreb i Somalia
Lars Normann Jørgensen, generalsekretær i Amnesty Internationals danske afdeling
Klimaændringer og stærkt stigende fødevarepriser er vigtige årsager til katastrofen i Somalia. Men der er også tale om en menneskeretslig krise, som skyldes de væbnede konflikter i landet, hvor civile ikke bliver beskyttet, og hvor humanitære organisationer og FN ikke kan få sikker adgang til at hjælpe de sultende.
Bag den humanitære krise findes en befolkning traumatiseret af 20 års blodig krig. Konflikten drukner ofte i omverdenens fokus på opgøret med terrorisme og pirateri, men det er en konflikt, som går hårdest ud over Somalias børn.
Amnesty har blandt andet talt med mere end 200 somaliske flygtninge, der nu er bosat i lejre i Kenya. Alle fortæller, at angsten for, at deres børn skulle blive rekrutteret til børnesoldater, var en vigtig årsag til at de forlod deres hjemby. De fortæller også, at børn helt ned til otteårsalderen bliver rekrutteret af især de islamistiske oprørsstyrker, som al-Shabaab, men også af regeringsstyrkerne.
Flygtningebørnene er traumatiserede. Alle har de levet et liv i konstant angst. De har mistet familiemedlemmer eller venner og overværet drab eller tortur.
Alle konfliktens parter begår krigsforbrydelser. Ansvaret ligger hos parterne selv, men det internationale samfund har gjort for lidt for at håndtere den katastrofale situation.
Det er afgørende, at verdenssamfundet adresserer krænkelserne, hvis ikke endnu en generation af Somalias børn skal tabes på gulvet.
Syntesebiologi er mange ting
Nanna Heinz, sekretariatschef og Birger Lindberg Møller, professor. Center for Syntesebiologi ved Københavns Universitet
Gunna Christiansens kronik 9. august viser, at der er et behov for at sikre, at dialogen om syntesebiologi har det rigtige afsæt.
Syntesebiologisk forskning rummer i dag alt fra omdannelse af affald til brændstof og produktion af betydningsfulde stoffer i cellefabrikker i indesluttede systemer til konstruktion af kunstige genomer, protoceller og måske på meget lang sigt nye livsformer.
Det er vigtigt, at gøre sig klart, at der simpelthen ikke er de samme mål med forskningen i spektrets yderpunkter, ej heller er der de samme etiske dilemmaer tilknyttet. Inddrages alle aspekter af syntesebiologien samtidig, risikerer vi, at de vigtige etik- og risikodiskussioner reduceres til en værdiideologisk debat om et særdeles hypotetisk fremtidsscenarium.
Faktum er, at teknologien rummer et stort nytteværdimæssigt potentiale, særligt i forhold til bæredygtige løsninger på de globale udfordringer vedrørende energiforsyning og produktionssystemer. Det er løsninger, som verden har brug for. Lad os derfor skille tingene ad.
Bløde pakker, tak
SSP-Samrådet v/ Jørgen Pedersen, formand
Det er trist at høre, at regeringen sløjfer en række centrale tiltag, der skal forebygge kriminaliteten i Danmark, særligt blandt børn og unge.
Vi praktikere i SSP-samarbejdet (skole, socialforvaltning og politi) ser bekymrede til, mens der på mange fronter skæres på den forebyggende indsats.
SSP-samarbejdet har til formål at forebygge kriminaliteten i landets kommuner. Det er vi rigtigt gode til. Men vores muligheder bliver ringere år for år.
Eksperter og praktikere tages ofte med på råd om forebyggende tiltag. Men desværre er de centrale forebyggelsestiltag, der var en del af ungepakken, Ny Start, beklageligvis er taget af bordet. Dog lover man fra politisk hold, at man muligvis vil finde finansiering til de manglende tiltag i de kommende forhandlinger om både finanslov og SATS-pulje.
En opfordring herfra er, at man i disse forhandlinger indtænker eksperter og praktikere i SSP-Samrådet, der til dagligt arbejder med forebyggelse af kriminalitet blandt børn og unge, i forhandlingerne.
Kvalitet koster
Ingrid Stage, Formand for Dansk Magisterforening
Dette års rekordstore optag på de videregående uddannelser giver anledning til optimisme. For der er ingen tvivl om, at vejen ud af den aktuelle økonomiske krise går gennem mere og bedre uddannelse til flere.
Videnskabsminister Charlotte Sahl-Madsen (K) meldte i den forgangne uge ud, at 25 pct. af en årgang skal have en kandidatuddannelse, hvis vi skal klare os i den internationale konkurrence.
Det er godt, at videnskabsministeren sætter et højt ambitionsniveau rent kvantitativt for uddannelserne, men det er slet ikke nok. Der skal ambitiøse investeringer til.
Vi kan ikke spare os til kvalitet. Politikerne må tage ansvaret på sig og sikre, at uddannelserne har et tilstrækkeligt og stabilt finansieringsgrundlag. For universitetsuddannelserne betyder det, at basismidlerne skal øges, så der kan ansættes flere fastansatte forskere og undervisere, og så den forskningsbaserede undervisning bliver en realitet.
Det er inddragelse i den nyeste forskning og egen medvirken i forskningen, der udvikler kreativiteten hos de studerende og gør de fremtidige kandidater i stand til at udvikle både offentlige institutioner og private virksomheder.
Psykisk syges selvmord
Vibeke Storm Rasmussen, regionsrådsformand, Region Hovedstaden (S)
Nyheden om, at selvmordsraten blandt psykiatriske patienter i Danmark er 18 gange højere end blandt svenske patienter ramte os i denne uge (7. august). Lægeforeningen, patientforeninger og politikere stod klar med en kommentar om de dårlige forhold i dansk psykiatri.
Men tallene var forkerte. Selvmordsraten i Danmark er faktisk den halve af, hvad den er i Sverige (8. august). Man kan undre sig over, hvordan så absurde tal kan offentliggøres. Men sket er sket endnu et billede af en elendig psykiatri er tegnet.
Psykiatrien er trængt økonomisk, men den er også rigtig god. Patienterne er tilfredse, og Region Hovedstadens Psykiatri er netop blevet akkrediteret af Joint Commission International som en af de bedste psykiatrier i verden.
Selvmordstallet blandt psykiatriske patienter i Danmark er faldet drastisk siden 1980, hvor 1.600 mennesker begik selvmord. Tallene faldt støt indtil 2004, hvor det siden har ligget stabilt på omkring 650. Der er indført selvmordsforebyggende centre i alle regioner, og for første gang kan Danmark prale af både at have et akut beredskab (skadestuer, vagtlæger, indlæggelse) og at have etableret et subakut opfølgende behandlingstilbud, tilgængeligt i alle regioner.
Lad os fremover få en nuanceret debat om forholdene i psykiatrien.
Nye karakterer
Carl Aage Christensen, Vejle
Den sædvanlige karaktergivning, betyder uvægerligt, at de dygtige kan hvile på laurbærene, og de mindre dygtige føler sig fravalgt.
Idet jeg har fuld tiltro til, at folkeskolelærere har fuldt styr på deres elevers potentiale, vil jeg gerne præsentere et alternativ: A du har gjort det bedre end sidst. B det var, hvad jeg forventede af dig. C det kan du gøre bedre. Sådan en skala vil betyde, at både de stærke og de svage ville få mest muligt ud af deres skolegang, selvfølgelig meget gerne i samarbejde med forhåbentligt forstående forældre.
Britisk opdragelse fejler
Marianne Wiltrup, Frederiksberg
I forbindelse med optøjerne i England, har der været meget fokus på manglende autoritet hos forældrene og samfundets fordømmelse af 'ballademagerne'. Der har ikke været megen forståelse for de unges situation.
England har en lang og barsk tradition for at opdrage børn hårdhændet. Det er ikke kun materiel armod, men også åndelig armod, der er tale om i det snævertsynede småborgerskab eller hos den desillusionerede arbejderklasse. Mange af disse forældre ved ikke bedre end at råbe, slå, true, ydmyge og afvise de unge; sådan er de selv opdraget. Naturligvis fører det til desperation, når andre opsamlingssteder er sparet væk og har gjort de unge hjemløse i ordets mange betydninger: Nu får de opmærksomhed!




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,15. august 2011,Lad os fremover få en nuanceret debat om forholdene i psykiatrien.
371,/debat/2016/04/journalister-truer-journalistikken,Journalister truer journalistikken,Lasse Jensen," Det er efterhånden verdens ældste nyhed, at journalistikken er i krise, og at traditionelle medier – primært de trykte, men snart også tv og radio – kæmper en indædt overlevelseskamp på langt sigt. Kampen om brugerne, læserne, lytterne og seerne intensiveres, men den føres med traditionelle, virkningsløse journalistiske våben, som er brugt i årevis. Noget kunne tyde på, at truslen mod journalistikken ironisk nok kommer fra journalisterne selv.
En helt ny dansk undersøgelse viser, at 61 procent af 3.000 adspurgte journalister føler et stigende produktionspres på nyhedsredaktionerne; 53 procent føler, at det bliver stadig sværere at få brugerne til at betale for publicistisk indhold, og 38 procent mener, at kvaliteten af deres arbejde er dalende.
Det tegner ifølge medieforskeren Søren Schultz-Jørgensen fra Syddansk Universitet et billede af en branche under pres: »Der er et økonomisk pres, som fører til et produktionspres, der så leder til en oplevelse af dalende kvalitet,« sagde han til journalisten.dk mandag aften. Der findes nok ikke en enkelt og letfattelig forklaring, men flere. To rapporter om forholdene på to meget store udenlandske mediehuse giver nogle af dem. Begge rapporter blev forsøgt hemmeligholdt, men lækkede til andre medier.
Den tyske radiostation SWR offentliggjorde for en måneds tid siden rapporten om det store nyhedsmagasin Der Spiegel, og hovedkonklusionerne er skræmmende læsning: »Vi overvurderer vores egen betydning. Vi erkender ikke vore svagheder og kunne ikke drømme om at vise dem frem. Vi overrasker ikke nok. Vi prøver alt for sjældent noget helt nyt. Vi prioriterer forkert.«
Spiegel-rapporten viser, at virksomheden simpelthen ikke har erkendt, hvor meget markedet er ændret, og at magasinets ’digitale medarbejdere’ stadig er en slags andenrangsborgere. Det samme kunne man i 2014 læse i en diger intern rapport om forholdene på et endnu større respekteret mediehus, nemlig The New York Times. Rapporten, der blev lækket til netmediet BuzzFeed, kostede chefredaktøren jobbet.
Rapporterne, der beskriver, hvordan den ’traditionelle’ journalistiske kultur hæmmer en nødvendig digital fornyelse, er helt sikkert blevet læst med nervøs omhu af redaktører og mediedirektører overalt – også herhjemme. Nervøsiteten er forståelig, fordi den yderste konsekvens er, at dybt rodfæstede journalistiske rygradsreflekser – også hos denne skribent – skal ses kritisk igennem med henblik på en revision, der mest af alt ligner en revolution. Og revolutioner er ofte blodige og det endelige udfald mere end usikkert.
Det handler om nogle af de nyhedskriterier, der er forblevet uændrede i mere end et halvt århundrede. Det handler om overdreven selvværd, om prioriteringer, om arbejdsgange og ikke mindst om, at hvert enkelt medie i langt højere grad end nu skal skræddersy journalistikken i forhold til brugerne – og tage digitale, brugerrettede løsninger hurtigere i brug.
Det indebærer enorme risici. Den ’gammeldags’ papiravis er nok på retur – men den er stadig livsnødvendig for avishusenes økonomier. Rapporterne fra New York Times og Der Spiegel beskriver et redaktionelt hierarki, hvor printredaktioner er både bedre bemandet og har højere prestige end webredaktionerne. Et hierarki, der ikke er ukendt i danske mediehuse.
En af den digitale journalistiks mest fremtrædende ledere er ikke i tvivl. Wolfgang Blau opbyggede i nullerne Die Zeits digitale redaktion, han var derefter digital chefredaktør for The Guardian og er nu digital chef for det amerikanske magasinforlag Condé Nast. Han skrev på Twitter, at konklusionerne fra Spiegel-rapporten gælder for næsten alle store nyhedsorganisationer: »Det handler om en forfejlet opfattelse af at have særlige, givne rettigheder (a sense of entitlement), en styringsstruktur, der forhindrer reformer og sætter det digitale i anden række, og en manglende fornemmelse af, at det haster meget.«
Publicistklubbens helt nye danske medietilstandsrapport er forhåbentlig en så alvorlig konstatering af sygdomstegnene, at den kan blive startskuddet til en dybtgående og åben debat om journalistikken i det digitaliserede samfund.
Lasse Jensen er mediejournalist. Klummen er udtryk for skribentens egen holdning
",6.0,20. april 2016,"Publicistklubbens helt nye danske medietilstandsrapport er forhåbentlig en så alvorlig konstatering af sygdomstegnene, at den kan blive startskuddet til en dybtgående og åben debat om journalistikken i det digitaliserede samfund."
7968,/debat/2013/03/afskaf-heldagsvuggestuen,Afskaf heldagsvuggestuen,Anne Kirstine Waage Beck," Forslaget om heldagsskolen er til debat, og i en række medier kan man læse gode argumenter for, at skolebørnene skal beholde deres fritid. Det undrer mig, at vi ikke også debatterer de yngste børns ret til fritid, for vi bør have en lige så engageret debat om heldagsvuggestuen og -børnehaven. De mindste børn bør sikres ret til fritid, ro og samvær i familien, som er det, de har mest brug for. Det er en forudsætning for børnenes helbred og opdragelse, og derfor er det afgørende, at familien kommer på den politiske dagsorden. Vi må sikre, at også de små børn har et liv uden for institutionerne med tilstrækkelig forankring i familie og civilsamfund. Det skal ske ved at give forældrene bedre valgmuligheder.
Den store debat om, hvad det betyder for børn at komme i institution i så stort omfang, som det sker i Danmark, er udeblevet. Men skal man tro en lang række danske og udenlandske eksperter, er der rigelig grund til at sætte spørgsmålstegn ved den eksisterende norm for, hvordan børn vokser op. Den tidlige og langvarige adskillelse fra de vigtigste personer i børnenes liv er nemlig til skade for deres følelsesmæssige udvikling og socialisering. Den stress, det påfører de etårige at blive ’kørt ind’ i institution alt for tidligt, er alvorlig.
En britisk undersøgelse viste f.eks., at kortisolindholdet i børnenes blod steg kraftigt ved introduktion til vuggestuen og fortsatte med at være unormalt højt, selv efter at børnene virkede trygge. Ligeledes fandt man forhøjet kortisol hos børnehavebørn op til fem år. Nogle forskere mener, at der er en sammenhæng mellem permanent forhøjet kortisol og psykiske lidelser som angst og ADHD. Den internationale forskning i emnet er fint opsummeret i den norske debatbog, Hva skal vi med barn? af journalist og far Simen Tveitereid.
Også en lang række danske eksperter og forskere, der arbejder inden for børneområdet har kraftigt advaret mod både den tidlige start i institution, pasningens store omfang og den ringe standard, der desværre er en realitet i mange danske daginstitutioner. Bl.a. børnepsykiater Gideon Zlotnik har peget på, at tidlig institutionalisering kan have en sammenhæng med uregerlig adfærd senere i barndommen, og John Aasted Halse anbefaler så sen start i institution som muligt. Der er ikke forskningsmæssigt etableret nogen direkte forbindelse mellem institutionaliseringen og psykiske problemer blandt børn og unge, men eksplosionen i diagnosticeringer i skolerne og de mange unge, der søger behandling for psykiske lidelser, giver god grund til at diskutere emnet.
Det vigtigste fællesskab
Den australske børnepsykolog, Steve Biddulph, udgav i 2005 debatbogen Raising Babies. Should Under Threes Go to Nursery? Han argumenterer for en vigtig pointe: Det handler ikke kun om, hvordan institutionen påvirker barnet, men lige så meget om, hvad barnet ikke får i mellemtiden. Biddulph argumenterer overbe-visende for, at det mest afgør-ende element for de 0-3-åriges udvikling, er forældrenes kærlighed.
Ud fra den betragtning er det relevant at se på, hvad det er, danske småbørn, som er blandt de mest institutionaliserede i verden, mangler. Vi har stort set mistet familien som arbejdsfællesskab, og samværet med børnene er i mange familier præget af kompensation for ’den dårlige samvittighed’. Samtidig er børnene blevet vant til et højt og omskifteligt tempo i hverdagen. Det gør det vanskeligt at opdrage og har skabt den præmis, at vi skal underholde vores børn i stedet for at foretage os de naturlige gøremål i hjemmet og socialisere børnene ind i dem. Det giver en anstrengthed i vores samvær, men når vi holder op med at underholde, opstår en ny ro og interesse hos børnene. Denne dybe ro i hjemmet har børnene brug for.
Det står i kontrast til, hvad de får i institutionerne, som vi ellers bliver præget til at tro ligefrem er det bedste sted at tilbringe sin barndoms vigtigste timer. Men institutioner er steder, som er blottet for den mening, der ligger i familien, fordi de ikke rummer noget betydningsfuldt fællesskab. Børnene er sammen med mennesker, de intet slægtskab har med, og som de ikke selv har valgt. De voksne, der tager sig af dem, går på arbejde og elsker ikke børnene, som forældrene gør. Mens store børnehavebørn og skolebørn kan have glæde af pædagogiske tilbud, har jeg meget svært ved at se vuggestuebørnenes udbytte. De leger ikke sammen, men ved siden af hinanden og udtrykker stor smerte ved at blive efterladt af forældrene. Uanset udbyttet af pædagogiske tilbud, ville alle børn have gavn af mere tid hjemme. For tiden, arbejdet og samværet i familien er væsentligt. I det får alle familiemedlemmer en virkelig betydning i forhold til andre, og det tror jeg, nutidens børn tørster efter.
De væsentlige steder
Myten om goderne ved institutionslivet er stærk, men som født i 1975 af to ophængte forældre har jeg gjort min del af feltarbejdet fra vuggestue til ungdomsklub, og jeg kan se, at mine år tilbragt i institution ikke har bibragt mig ret mange gode minder og slet ingen vedvarende relationer. Set i bakspejlet har det været opbevaring et sted, hvorfra jeg ikke har nogen sansemættede, varme minder. Min barndoms væsentlige steder lå derimod i familien og dens omgivelser, som jeg oplevede dem i fritiden og ferierne: Den stribede sofa, der stod i vores stue, hvor min mor læste højt. En skammel mellem ærtebuskene i min mormors have, hvor jeg sang, mens vi plukkede. En mark fuld af sommerfugle, hvor jeg og mine legekammerater fra vejen tilbragte flere uger med at lege en sommer. Det var dér, jeg fik de minder, der betyder noget, med de mennesker, jeg stadig kender. Jeg ønsker for mine egne og fremtidens børn, at de får lov at tilbringe mere tid på deres væsentlige steder, end jeg fik.
En økonomisk klemme
Vi forældre får et ’tilbud’ om pasning, som er 75 procent finansieret af skattekroner i form af et kommunalt tilskud, typisk små 100.000 kroner for et vuggestuebarn. Forældre har ikke ret til at få det tilskud, hvis de gerne vil passe børnene selv. Kombineret med skattetrykket og arbejdsmarkedets regler, sidder vi i en økonomisk og praktisk klemme, som effektivt regulerer vores adfærd i retning af to fuldtidsjob. Sambeskatningsreglerne er udhulet, så man beskattes relativt hårdere af en enkelt indkomst end to og vi kan ikke selv vælge om vi vil betale til den offentlige børnepasning. Der er heller ikke mulighed for kun at betale for deltidsplads i institutionerne. Når politikken er så adfærdsregulerende, bliver normerne derefter: Vi fortæller os selv og hinanden, at det er godt for vores børn at gå i institution, og at vores mindste børn ikke tager skade af ’indkøringen’, selvom de udviser alle tegn på stress, indtil de resignerer efter nogle uger eller måneder. Vi får endda at vide, at de udvikler livsvigtige kompetencer af det. Men fortællingen om de små børns udbytte af lange dage i institution er usand. Derfor må vi have ændret familiepolitikken, så den afspejler, hvad børn har brug for.
Giv forældrene muligheder
Hvis børn skal have en opvækst med tilstrækkelig forankring i familie og civilsamfund, skal forældrene have valgmuligheder: Det skal gøres muligt, at familierne kan få tilskuddet, hvis de ønsker at passe deres børn selv. Der skal skabes tilbud om deltidspasning og ret til deltidsarbejde. Vi skal gøre institutionerne så gode, som de kan blive, men vi skal også begrænse børnenes ophold i dem, så de kan få noget mere af det, der virkelig er vitaminer i; samværet i familien, hvor de har en væsentlig plads og naturligt socialiseres til voksenlivet. Det kræver en bevidstgørelse blandt forældre og politisk handling. Til gengæld er det en god investering, for vi har brug for velfunderede børn, der kan klare fremtidens udfordringer. Og det får vi ikke ved institutionalisering på fuld tid – hverken i vuggestue, børnehave eller skole.
 
Anne Kirstine Waage Beck er mor til tre, ph.d.-studerende i mellemøststudier og medlem af Småbørnsfamilieforeningen SAMFO
",24.0,2. marts 2013,"Ud fra den betragtning er det relevant at se på, hvad det er, danske småbørn, som er blandt de mest institutionaliserede i verden, mangler. Vi har stort set mistet familien som arbejdsfællesskab, og samværet med børnene er i mange familier præget af kompensation for ’den dårlige samvittighed’. Samtidig er børnene blevet vant til et højt og omskifteligt tempo i hverdagen. Det gør det vanskeligt at opdrage og har skabt den præmis, at vi skal underholde vores børn i stedet for at foretage os de naturlige gøremål i hjemmet og socialisere børnene ind i dem. Det giver en anstrengthed i vores samvær, men når vi holder op med at underholde, opstår en ny ro og interesse hos børnene. Denne dybe ro i hjemmet har børnene brug for."
1916,/debat/leder/2015/08/medicinsyge,Medicinsyge,Sebastian Stryhn Kjeldtoft," Har regeringen modet til at indfri sundheds-minister Sophie Løhdes (V) løfte om, at stigende udgifter til dyr sygehusmedicin ikke må gå ud over personalet og kvaliteten i det samlede sundhedsvæsen?
Det er spørgsmålet til to milliarder kroner, som Danske Regioner skal spare på sundhedsbudgetterne i 2016, hvis ikke regeringen åbner for pengekassen i de igangværende budgetforhandlinger.
Finansminister Claus Hjort Frederiksen (V) kan såmænd nok finde et par mia. kr. på budgetterne denne gang, f.eks. ved at årelade udviklingsbistanden til verdens fattigste, som Venstre foreslog under den nyligt overståede valgkamp.
Men det er ingen kur mod medicinsygen, eftersom priserne til dyr medicin ifølge eksperterne fortsat vil stige eksplosivt de kommende år. Så længe sygehusmedicin bliver indkøbt på samme husholdningsbudget, som finansierer hele det øvrige sygehusvæsen, vil regionerne altså hvert eneste år fattes penge.
En sådan årlig tilbagevendende farce er uholdbar for både Venstre og regionerne, fordi det umuliggør langsigtet økonomiplanlægning og giver venstrefløjen mulighed for at råbe: ’Løftebrud!’, hvis pengene ikke kan findes bare ét år. Gad vide, hvad Venstre frygter mest.
En mulig løsning blev præsenteret i går af Sygehussamarbejdet, en samling af faglige organisationer i sundhedsvæsenet: Adskil medicinbudgettet fra det øvrige sundhedsbudget!
»Vi er i en situation, hvor dyr medicin belaster medicinbudgetterne så markant, at vi skærer på kerneopgaverne for at få det til at løbe rundt, og det er jo uhensigtsmæssigt,« lød det fra Camilla Rathcke, forkvinde for Yngre Læger. En idé, som blev præsenteret allerede den 3. august i Information af Socialdemokraternes sundhedsordfører, Flemming Møller Mortensen.
At skære det symbiotiske bånd over vil løse regionernes umiddelbare budgetproblemer og mane frygten for nye fyringsrunder på hospitalsgangene, som følge af dyr medicin, til jorden. Ulempen for regeringen er naturligvis, at man totalt mister kontrollen med sundhedsudgifterne, som i dag holdes nogenlunde i balance af de spareplaner, regionerne i dag tvinges ud i for at finansiere dyre lægemidler.
Budgetadskillelse kurerer altså ikke medicinsygen, men den løfter entydigt ansvaret for indretningen – og finansieringen – af vores fælles sundhedsvæsen op på øverste demokratiske niveau, til vor politikere i Folketinget. Det er da en start.
",8.0,20. august 2015,"»Vi er i en situation, hvor dyr medicin belaster medicinbudgetterne så markant, at vi skærer på kerneopgaverne for at få det til at løbe rundt, og det er jo uhensigtsmæssigt,« lød det fra Camilla Rathcke, forkvinde for Yngre Læger. En idé, som blev præsenteret allerede den 3. august i Information af Socialdemokraternes sundhedsordfører, Flemming Møller Mortensen."
3799,/debat/leder/2014/11/saa-lige-oesttyskerne,Og så er der lige østtyskerne ...,Jon Jørgensen," ’I gider os ikke rigtigt mere. Vi går jer lidt på nerverne, for vi er ikke blevet, som I forventede’
- Jana Hensel, DDR-født forfatter og redaktør i en jubilæumshilsen til sine vesttyske medborgere

Det vakte bekymring i Tyskland, da venstrepartiet PDS i 1998 for første gang blev valgt til Forbundsdagen uden hjælp fra genforeningens overgangsregler eller på kredsmandater valgt i det gamle Østberlin. Ved at klare spærregrænsen på fem procent var partiet blevet et ’rigtigt’ parti. PDS – i dag Die Linke – beroligede de bekymrede med, at Tyskland nu omsider var trådt ind i den europæiske Normalität med parlamentarisk repræsenterede venstrepartier.
Op til 25-årsfestlighederne for Berlinmurens fald trængte en nyhed fra det gamle DDR sig pludselig frem mellem stjernekasterne: Socialdemokraterne i delstaten Thüringen åbner nu for et samarbejde med Die Linke, der dermed for første gang vil skulle stille med en delstatsministerpræsident. Forbundstoppen i det CDU, som i så fald skal i opposition efter 15 år, kalder det »utidig mangel på politisk instinkt« at bryde Die Linkes isolation. Die Linke kalder lidet overraskende udviklingen et udtryk for – Normalität.
Pointen i de to begivenheder er ikke, at de handler om afløseren for DDR-statens almægtige SED, men at de med 16 års mellemrum fortæller den samme historie om det forenede Tysklands Normalität: Østtyskerne er ikke en del af normalbilledet – de er en afvigelse. Tyskland har det svært med andre fortællinger om DDR-tiden end den grusomme og den latterlige. Og landet har det svært med, at dagens østtyske anderledeshed skulle være mere end noget, der går over.
Østtyskernes anderledeshed handler om mere, end at hver femte af dem stabilt stemmer på Die Linke. Som beskrevet i Information i weekenden, er der stort set ikke de fakta om dagens tyskere – adfærd, sociale forhold, kulturelle vaner, holdninger – som ikke geografisk danner skillelinjer, der næsten minutiøst løber langs DDR’s gamle statsgrænse. Landet er væk, men giver sig stadig til kende – også blandt dem, der knap var født, da Muren faldt. Ikke nødvendigvis negativt, men anderledes.
Det er ikke så nyt, som det fremstår for os i Vest. Østtyskerne har vidst det i et kvart århundrede. De lever med det i dagligdagen. De giver noget af det videre til deres børn. Og de taler om det – men kun med hinanden.
I Tyskland som helhed er det ikke et tema mellem jubilæerne. De fællestyske medier er vesttyske, ikke østtyske. De intellektuelle, der beskriver dagens Tyskland, er vesttyske. Offentligheden er vesttysk. Og nej, den konstatering overser ikke, at både forbundspræsident Joachim Gauck og kansler Angela Merkel kommer fra DDR. Det bliver tyskerne nidkært mindet om: Hvis Merkel optræder med en plet på blusen, eller Gauck bliver fanget i et ceremonielt fejltrin, så er det deres upolerede østtyske provinsialisme, medierne angiver som årsag. Deres opgave er at passe deres embeder, så ingen lægger mærke til, hvor de kommer fra. Og selv bidrager ingen af dem til at bryde det billede. Eller som den ovenfor citerede Jana Hensel siger, så har østtyskerne med Gauck og Merkel fået en stemme, og den er tavs.
I Hamburg, Frankfurt eller München er østtyskerne i dag lige så langt væk, som DDR var før 1989. Her kan erfaringen fra DDR-tiden mageligt håndteres med begreber som godt og ondt. I Rostock, Marzahn eller Leipzig er DDR-tiden derimod også en levende erfaring, som fortsat genererer afvigelser fra den tyske Normalität og på mange måder gør Tyskland til et delt land.
Vesttyskerne er de fleste. De har pengene, de ejer og styrer virksomhederne, de administrerer landet og sætter normerne – så er det måske ikke så underligt, at det også er dem, der dikterer indholdet af den fællestyske fortælling. Men så længe den fortælling fastholder, at østtyskerne er de anderledes, at de er en forandring bagud, at de halter efter med at tilpasse sig; så længe den ikke levner plads til andre erfaringer end de grusomme og de latterlige, så må østtyskerne leve i et land, hvor den officielle fortælling om dem ikke stemmer med det liv, de erfaringer og de betingelser, der er deres i hverdagen.
Men det er har de jo prøvet før.
",3.0,10. november 2014,"- Jana Hensel, DDR-født forfatter og redaktør i en jubilæumshilsen til sine vesttyske medborgere"
5791,/debat/2014/01/voldsforbryderne-tv-faengslerne,Voldsforbryderne skal ud af tv og ind i fængslerne,Simon Emil Ammitzbøll," 
	Hvis man kørte forbi Østerport i København for nylig, ville man have bemærket politiet i gang med en razzia mod cyklisterne. Flere blev stoppet, og bøderne flød i en lind strøm. Hvad lovovertrædelserne handlede om, ved jeg selvfølgelig ikke, men mon ikke det var noget med højresving for rødt lys og manglende cykellygter?

	De bødeudskrivende politibetjente fik mig til at tænke på rockeren Brian Sandberg, som forleden sad i 21 Søndag og kom med en tilståelse: Han har før rekrutteret unge mennesker til Hells Angels’ ungdomsafdeling AK81 og laver i dag det samme arbejde for Bandidos. Journalisten stillede roligt sine spørgsmål, og den dybt kriminelle Sandberg svarede lige så roligt på dem. Interview færdigt, videre til næste indslag.

	Tilbage sad jeg og blev mere og mere vred og tænkte: »Nej, vi er bare overhovedet ikke færdige!« Hvorfor har man ophøjet en mand som Brian Sandberg til en slags ekspert på tv? Kan man virkelig ikke gøre mere for at stille ham til ansvar for de modbydelige handlinger, han tydeligvis stadig er involveret i?

	Lovløse tilstande

	For nylig bragte TV2 Øst et indslag om voldsomme uroligheder på Motalavej i Korsør nytårsnat, hvor kriminelle unge med anden etnisk baggrund satte ild til 14 containere og angreb brandvæsnet, da de ankom. Angrebet var så voldsomt, at brandmændene måtte forlade området med uforrettet sag. Et par dage efter smadrede de unge ruderne i en politibil, og i tv-indslaget fortalte de unge fra Motalavej, at politiet er bange for dem, og at de sagtens kan slippe af sted med at være voldelige.

	Senere erklærede busselskabet Midttrafik, at de opgiver deres busruter gennem Tilst på grund af stenkast mod busserne, trusler og overfald. På mindre end en måned er syv bybusser blevet angrebet på samme strækning i Tilst – og i Århus er der sidste år registreret yderligere 61 tilfælde af stenkast mod bybusserne. Disse eksempler er nye, men desværre ikke enestående. Og for hver gang et nyt af slagsen dukker op, bliver det mere og mere klart, at der skal sættes hårdere ind mod volden i Danmark. Nu!

	Der er boligområder i Danmark, hvor ambulancer og brandbiler slet ikke tør køre ind. Der er steder, hvor ingen almindelige mennesker tør gå efter mørkets frembrud.

	Den er gal med politiets rammer

	Der er vold og trusler og overfald i en grad, så man tænker: »Hvor er politibetjentene dog henne?«

	Tja, de er sandsynligvis på cykelrazzia. Eller også er de i gang med at planlægge en ny såkaldt totalkontrol, som den i januar sidste år, hvor politiet standsede ikke færre end 4.800 biler på det fynske motorvejsnet – bare for lige at tjekke, om der eventuelt skulle være nogle lovovertrædelser af en eller anden art.

	Alt det her er selvfølgelig ikke politiets skyld. Politiet agerer inden for de rammer, vi politikere sætter for dem. Og jeg må bare sige: Der er noget ravruskende galt med de rammer!

	Danmark skal ikke være et land, hvor vold er hverdag. Nej, Danmark skal være et land, hvor borgerne kan være trygge, og hvor alle danskere selvfølgelig kan få hjælp fra politi, brandvæsen og ambulancer, når det er nødvendigt – uanset hvor de bor.

	Denne diskussion er ikke ny. Vi har diskuteret vold, bandekriminalitet og ghettoer i årevis, og i mine snart mange år som retsordfører på Christiansborg har jeg deltaget i et utal af debatter om emnet både i folketingssalen og i medierne.

	Vi har da også fået et nyt initiativ hist og en bandepakke her. Strafferammerne er blevet hævet, og der er blevet filet en smule på lovgivningen. Men volden fortsætter, og eksemplerne bliver mere og mere grelle. Vi har simpelthen ikke fået taget ordentligt fat, vi har ikke for alvor prioriteret det her over andre samfundsproblemer.

	Og her er vi ved sagens kerne: Man kan ikke gøre alt perfekt, man må prioritere. Selvfølgelig mener jeg også, at folk skal overholde færdselsloven, men hvis man spørger mig, hvad der er vigtigst – cyklister, der kører over for rødt, eller brandmænd, der bliver angrebet, når de bliver kaldt ud til en brand og derfor må vende om med uforrettet sag – ja, så er jeg sådan set overhovedet ikke i tvivl.

	Strengere straffe

	Det er tankevækkende, at accepten af vold og overgreb i alle andre dele af samfundet er faldet gennem de seneste årtier i Danmark. I dag er der så godt som ingen, der stiltiende accepterer, at en mand slår sin kone, at forældre slår deres børn, eller at en lærer slår sine elever. Men over for den kriminelle verden trækker man på skuldrene og gør voldsforbrydere til berømtheder og tv-eksperter i den bedste sendetid. Helt ærligt, kunne man forestille sig, at DR inviterede en erklæret børnemishandler i studiet for at udtale sig som ekspert på området?

	Det er på høje tid, at vi siger klart fra over for vold, trusler og overfald fra den kriminelle underverden og sender voldsforbryderne ud af tv og ind i fængslerne. Helt konkret skal det ske ved hjælp af markant højere straffe for vold, såkaldt ’kumulativ straf’, så man får flere år, hvis man begår to forbrydelser. Herudover skal vi have flere hjemsendelser af kriminelle udlændinge. Så vidt muligt skal udlændinge afsone deres straf i hjemlandet.

	Samtidig skal politiet omprioritere tiden, så flere betjente kommer til at beskæftige sig med vold og bandekriminalitet. Det skal blandt andet ske ved at løse politikredsene fra deres resultatkontrakter, der forpligter dem til bl.a. at udskrive trafikbøder. Det giver ingen mening, at politiet absolut skal udskrive et bestemt antal bøder, hvis der samtidig er problemer med den grundlæggende ro og orden. For eksempel var Østjyllands Politi i 2013 forpligtet til at rejse næsten 13.000 sigtelser mod blandt andet bilister, der taler i mobiltelefon eller kører uden sikkerhedssele – samme politikreds, som har måttet opgive at beskytte bybusserne mod stenkast og overfald.

	»Der blev skudt efter politiet. De stak af som små hunde. De blev bange og sked i bukserne. Det er vores kvarter, og hvis politiet er utilfredse, så er vi klar.« Sådan sagde en af de unge indvandrere fra Korsør, efter at han og hans venner havde angrebet politiet og brandvæsnet, da de kørte ind på Motolavej.

	Når jeg hører disse ord, bliver jeg simpelthen så vred. Jeg har fået nok nu! Og jeg forstår simpelthen ikke, at politikerne fra de andre partier ikke har det på samme måde – jeg forstår ikke, at de bliver ved med at foreslå den ene lille justering efter den anden uden for alvor at gøre noget ved problemet.

	Hvordan kan det danske samfund blive ved med at kalde sig de svages vogter uden at gøre noget ved det her? Mange af de lovlydige mennesker, der bor i ghettoområderne, er jo netop nogle af de svageste i samfundet. Har de ikke ret til samme tryghed og sikkerhed som andre borgere?

	Indvandrerbander, rockere og andre voldsforbrydere skal ikke møde hverken forståelse eller tøven. De skal møde konsekvens. Politiet skal være der med det samme, og grov vold skal straffes hårdt.

	Kun på den måde kan vi stoppe volden.

Simon Emil Ammitzbøll er politisk ordfører og retsordfører for Liberal Alliance




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",20.0,24. januar 2014,"	Hvordan kan det danske samfund blive ved med at kalde sig de svages vogter uden at gøre noget ved det her? Mange af de lovlydige mennesker, der bor i ghettoområderne, er jo netop nogle af de svageste i samfundet. Har de ikke ret til samme tryghed og sikkerhed som andre borgere?"
10541,/debat/2012/02/ungarn-farligere-graekenland,Ungarn er  farligere end Grækenland,Wolfgang Lepenies," De fortvivlede forsøg på at holde Grækenland i euro-zonen dikterer lige nu EU’s politiske dagsorden. Derfor er opmærksomheden på og interessen for andre europæiske krisezoner, svækket både blandt politikere og medier.
Det gælder i særlig grad for Ungarn. Siden valget i sommeren 2010 har landet været udsat for nogle drastiske forandringer. Efter at en tredjedel af landets stemmeberettigede gav Viktor Orbáns parti, Fidesz, absolut flertal med to tredjedele af parlamentsmedlemmerne, har Orbán styret landet, som var han enehersker.
23 år efter det kommunistiske voldsherredømme er landets spæde demokrati blevet et autokrati. Og pludselig fremstår forhenværende vicepræsident Dan Quayles spøjse bemærkning sig som en profeti: »De seneste udviklinger i Mellem- og Østeuropa er umulige at stoppe, men det kan hurtigt ændre sig«
EU er for blød
EU protesterer og truer med sanktioner. Men hver gang lykkedes det Viktor Orbán at komme med indrømmelser, der sikrer, at hans politik forbliver uforandret. EU er ikke streng nok over for Ungarn. Ja, man kunne næsten få det indtryk, at euroens undergang er en større trussel for Europa end demokratiets forfald. Hvem garanterer, at der ikke er flere stater, der følger i Ungarns fodspor?
For et år siden — otte måneder efter det ungarske valg — protesterede den kendte økonom János Kornai, i en avisartikel mod Orbáns politik. Han gjorde blandt andet opmærksom på tegn, der ifølge ham selv utvetydigt peger på, at Ungarns styre er på vej til at udvikle sig til et autokrati. Parlamentet var uden nævneværdig opposition, og fungerede mest af alt som et ekspeditionskontor. Regeringens lovforslag blev vedtaget på stribe. Præsidenten var ikke længere hævet over partierne, men repræsenterede kun regeringens mening.
Også statsadvokaten forholdt sig underdanigt, selv om valgkommissionen kom til næsten udelukkende at bestå af regeringspartiet Fidesz’ tilhængere.
Derudover blev der skåret så kraftigt i forfatningsdomstolens kompetencer, at den ikke længere var i stand til at udøve sin kontrollerende funktion over for regeringen.
Efter valget nøjedes man ikke med de sædvanlige mindre personaleudskiftninger — næ, der blev foretaget en regulær udrensning. Ubegrundede afskedigelser blev hverdag, og i de offentlige institutioner voksede frygten for at blive fyret for manglende loyalitet over for regeringen. Magtens tredeling — det ufravigelige kriterium i et demokrati — er sat ud af kraft i Ungarn.
Den engelske måde at definere demokrati på — et politisk system, i hvilket regeringen regelmæssigt spiser middag med oppositionen — er aldrig nået til Ungarn. Og at der skulle eksistere noget, som kunne kaldes Her Majesty’s Loyal Opposition, kan man slet ikke forestille sig. Politiske modstandere ses som fjender. Et legitimt embedsapparat, der ikke knytter sig til personer eller partier og kræver respekt for politiske konkurrenter, findes ikke i Ungarn. Orbán indrømmer åbent, at han ønsker at se sit parti forblive ved magten, mindst 20 år ud i fremtiden.
Orbáns jerngreb
Sidst i januar kom János Kornai igen til orde i avisen Népszabdság med en artikel under overskriften ’Centralisering og kapitalistisk markedsøkonomi’. Her beskriver han blandt andet de midler, som Orbán-regeringen de seneste år har brugt til at konsolidere sit herredømme.
Kritikken retter sig især mod Orbáns forkærlighed for centralisering. Den omfatter alle samfundsområder og rækker fra forvaltning af statsfinanserne til den statslige opera, der begge er blevet underkastet en kommissær, som ministerpræsidenten har udnævnt direkte. Også uddannelsesområdet har mærket Orbáns styringstrang. Opsynet med både skoler og gymnasier skal overgå fra kommunerne til staten. Kun Fidesz-sympatisørere vil kunne besætte rektorposter. Derudover vil 90 pct. af pensum fremover blive fastlagt af regeringen.
At Kornai vælger centraliseringen som genstand for sin kritik af Orbán-regeringen har et strejf af ironi over sig. János Kornais far blev myrdet i koncentrationslejren Auschwitz. Da krigen var forbi, og russerne havde befriet Ungarn, blev János kommunist. Kornai brød med kommunismen i 1956, fordi han var uforstående over for den brutale måde, det ungarske folkeoprør var blevet slået ned. En intellektuel grund til bruddet var netop den fatale ’overcentralisering’, som den ungarske økonomi led under.
Senere hævdede den kommunistiske partipresse, at Kornai havde vakt ’kontrarevolutionære kræfter’ til live. Nu sidder Kornai så og undrer sig over, at han endnu en gang er blevet nødt til at konfrontere ’overcentraliseringen’.
Smittefare
Heldigvis kunne János Kornai offentliggøre sin artikel i et ungarsk dagblad, der stillede hele fem sider til rådighed for ham. Endnu er Ungarn intet diktatur. Men et autokratisk regime har sat sig solidt på magten, og det store spørgsmål er nu, hvor lang tid det vil tage landet at blive et ægte demokrati igen.
EU reagerer alt for sløvt over for Ungarn, og undervurderer ganske enkelt den trussel, som erosionen af et demokrati i en EU-stat udgør, der er nemlig en reel risiko for, at det smitter af på andre medlemslande.
Det ville især pynte på to personers renommé at gribe ind. Den tyske kansler, Angela Merkel, har levet under et autokratisk regime, og den franske præsident, Nicolas Sarkozys, far stammer fra Ungarn. ’Merkozy’ burde stramme sig op og ikke kun have øjne for budgetdisciplin, men også forhindre tabet af demokratiske grundværdier i EU.
 
Wolgang Lepenies er tysk sociolog
© Die Welt og Information
Oversat af Luca Bilbo Rasmussen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",12.0,16. februar 2012,"Sidst i januar kom János Kornai igen til orde i avisen Népszabdság med en artikel under overskriften ’Centralisering og kapitalistisk markedsøkonomi’. Her beskriver han blandt andet de midler, som Orbán-regeringen de seneste år har brugt til at konsolidere sit herredømme."
3026,/debat/2015/03/bye-bye-boehland,"Bye, bye bøhland",Ziff V. Hansen," Hermed kaster endnu en familie et tørresnorstørret, crisphvidt håndklæde i hekseringen og flytter fra land til by.
Teknisk insolvente har vi besluttet at forlade vores stråtækte landidyl og flytte til København. Ak, vores drøm om et godt liv på landet er bristet tusindfold.
Udkantsdanmark er ikke blot den mest døde, men også den største del af Danmark. Vi, der bor herude, har vidst det længe. Stadig fornemmer vi, at det er en ud-bredt opfattelse, at der pøses skattekroner ud på hjertemassage for at holde bøhlandet kunstigt i live. Vi, der bor herude, ser det anderledes. Vi ser tætte naboskaber af talrige, selvfinansierede ildsjæle, som knokler for et bedre og kønnere liv herude. Men sjæleluer brænder ud, når der skal kæmpes bravt for selv de mindste tiltag.
For os, en familie på fire, er problemerne på landet vokset os over hovedet. Centraliseringen har nået frastødende formater, og kvalitet taber stort til kvantitet. Mad, mennesker og arme dyr produceres og ekspederes i miljødestruerende storskala. Kommuner slås sammen, arbejdspladser forsvinder, sygehuse lukkes til fordel for supersygehuse, hvor man kan massekurere og transplantere alt, hvor du aldrig kommer til at se den samme superlæge to gange, og hvor ingen husker dit navn. Institutioner sammenlægges til større, som favner bredere, men ikke dybere og får triste navne som ’ældrecentre’ (ikke ’plejehjem’) og ’børnehuse’ (ikke -’haver’). De skal huse flere individer, med flere diagnoser, i ufleksible rammer. Anonymiteten vokser, nærværet daler. »Det er bedst sådan,« siger de. »For hvem?« spørger vi.
Natur – ingen adgang
Nogle steder på landet er der stadig naturskønt. Og med gennemsnitsdanskerens kampvægt er det en god idé at give landets indbyggere adgang til motion, naturoplevelser og rekreation. Det er påviseligt godt for både helbred, velvære og intellekt.
Men bløde trafikanter tilegnes kun vejbanens yderste 10 centimeter at boltre sig på. Derfor er hyppig, direkte og spontan adgang til naturområder sjælden. Og hvad har landområder at byde på, hvis ikke der er (adgang til) naturen?
Intet.
Vi flyttede netop herud for at være tæt på naturen. Og ’tæt’ på kom vi. Man kan tage bilen til skoven. Og man kan gå og cykle derud, hvis man tør. For i land- distrikterne kommer man ikke sikkert til hverken natur eller by som blød trafikant. De bildedikerede landeveje, er eneste adgang til alt. Og hér skal junior lære at cykle. I vintermørket slingrer han iført trafikvest og reflekspailletter. Han forsøger at parere ordre, holde balancen, bevare roen – forfulgt af angst og råbende forældre: »DER KOMMER EN BIIIL!« Vi håber sådan, at bilister tager farten af. Det gør de indimellem. Og når junior har lært at cykle, kan mor og far overveje, om det var faren værd. For »kære barn, du får aldrig nogensinde lov at cykle her alene«.
Forrige år blev et milliardprojekt udført i forbindelse med udvidelse af jernbanen. Dybfølt tak DSB og Banedanmark (en bæreudygtig, ubærlig skam, at bilkørsel fortsat er billigst). Der blev eksproprieret og flyttet hektarvis af jord. Gravet tunneller, støbt broer. Lastbiler kørte i pendulfart til og fra grusgrav i ugevis. Men 100 meter cykelsti og dermed sikrere kobling til byen kunne der ikke være tale om.
Trods 8-10 færdselsuheld på samme landevej er det udelukket at etablere et lille vejbump eller et smalt fortov herude, thi »det ødelægger det originale vejforløb«. Tillykke med det originale vejforløb, landsbyboer, sæt pris på det, næste gang dit ærme snittes af en modkørende.
Ingen dansende børn og køer
Vi forestillede os, at vores pode skulle i skovbørnehave. Kommunen havde (for 7,5 millioner dask) indrettet et udsøgt eksemplar i et skovløberhus. Den var klart de syv kilometers kørsel værd. Men var ikke penge i skidtet. Kun glade børn. Så den står tom.
Så var der private skovbørnehaver tilbage; med årelange ventelister og langt hjemmefra. Så poden endte i børnehave, ikke i skoven, men klos op ad landevejen. Og nu skal de fleste børnehaver lukkes og børnene flytte ind et 100-børns-børnehus. »Det er billigere sådan at bygge et helt nyt hus og flytte alle,« siger de. »For hvem?« spørger vi.
I landevejsbørnehaven fortalte lederen, at de plejede at tage på ture til bondegårde for at lære børnene om dyrene. Det gør de ikke mere, for først blev busserne nedlagt, siden forsvandt dyrene. Der er nu større sandsynlighed for at se en ko i København end herude. Kun de få økogårde har køer rendende frit. Dem kan man se ’danse’ til årlige events. En rigtig gris har ingen børn set. De opbevares i lange lukkede parcelhuse. Kun om foråret mindes vi vores anatomisk beslægtede dyrefæller, når deres afsondringer tonses ud over markerne fra landbrugsmonstre, så lugten sætter sig i hår og hud. Overskuddet ender i vandløb og grundvand. Vi besørger i egen rede.
Og monokulturenes nuldiversitet udgør en trussel for vores essentielle insektven, bien. Og for os. Thi intensivt landbrug og natur er hinandens reciprokke.
Hverdagen fra en bil
I 2007 omlagdes den offentlige sektor efter devisen ’Det nye Danmark – en enkel offentlig sektor tæt på borgeren’. Da kommunesammenlægningen blev gennemført, forsvandt håndgribeligheden i drift og tilsyn med de mindre byer. De sammenlagte enheder fik som nye ministater brug for ’hovedsæder’ og hovedstæder, hvori deres identitet kunne forplante sig og visualiseres. Store landemærker blev bygget i de nye kommunale hovedstæder og de byer, der engang havde kommunekontor og rådhus sygnede hen. Organerne meldte pas, ét for ét. Det var hårdt at se på.
Men trods krise og økonomisk nedgang føler mangen en dansker sig ikke fattig på penge, men på tid. Når arbejdspladser placeres i byerne, skal der kalkuleres med ekstra transporttid, hvis man vælger at bosætte sig landligt. Og her opstår behovet for en bil, ofte to.
I takt med at mindre butikker og institutioner lukkes, skal man nu køre stadig længere.
Uddannelsesmuligheder samles i byerne, så man tvinger de unge derind, hvis de skal uddannes. Og det skal de. Og dér skaber de netværk, og dér får de job. Og de bosætter sig der. De uuddannede bliver herude. Når man centrerer uddannelser og arbejdspladser i byen, er det så fair, at landets socialt udfordrede er et kommunalt og ikke et nationalt ansvar? Hvad om vi også centraliserede konsekvensen af centraliseringen og således udlignede uligheden mellem kommunerne både socialt og økonomisk?
Detailimperiet
Da vi købte vores hus dagen før finanskrisen, var den nærmeste by ikke i forfald. Der var bagere, boghandel, cykelsmed, blomsterhandlere osv. Men så valgte man at udvide et butikstorv 600 meter fra centrum. Nu kunne man få både æbler, bøger og sutsko i Brugs-Rema-Netto-Aldi, og det dræbte al stationsnær handel.
Coop-imperiet udvider løbende og udgør nu byens førende landemærke i tæt konkurrence med kirken. Hvert supermarked sin egen forplads, sin egen asfalterede parkeringsplads. Det er himmelråbende uæstetisk og deprimerende at færdes i. End ikke alkoholikerne orker det.
Der er ingen beviser på, at centralisering har gavnet nogen eller noget hverken økonomisk, ressourcemæssigt og slet ikke socialt. Vil I ansvarlige venligst fortælle, om I selv har lyst til at sende jeres børn i en femsporet skole, hvor ingen kender deres navn, hvis de får næseblod i skolegården? Foretrækker I gigantiske børnefarme med støjniveau og dimension som føromtalte grisestalde? At bøhlandet støt får ringere kår i besparelsens navn tangerer det diskriminerende. Hvor er alle de penge, der blev prædiket sparet på alt denne stordrift?
Så vi forlader vores usælgelige kulturarv og flytter ind, hvor de fleste med indflydelse på det åbne land bor. Dér findes paradoksalt nok det, vi engang søgte på landet for: cykelafstand og stisystemer til divers natur og små daginstitutioner. Vi ses på Fælleden.
Ziff V. Hansen er stud.hort.arch. i landskabsarkitektur




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",27.0,5. marts 2015,"I landevejsbørnehaven fortalte lederen, at de plejede at tage på ture til bondegårde for at lære børnene om dyrene. Det gør de ikke mere, for først blev busserne nedlagt, siden forsvandt dyrene. Der er nu større sandsynlighed for at se en ko i København end herude. Kun de få økogårde har køer rendende frit. Dem kan man se ’danse’ til årlige events. En rigtig gris har ingen børn set. De opbevares i lange lukkede parcelhuse. Kun om foråret mindes vi vores anatomisk beslægtede dyrefæller, når deres afsondringer tonses ud over markerne fra landbrugsmonstre, så lugten sætter sig i hår og hud. Overskuddet ender i vandløb og grundvand. Vi besørger i egen rede."
12979,/debat/2010/12/foraeldreansvarsloven-konfliktskabende,Forældreansvarsloven er konfliktskabende,Sisse Fallinge," Fire ud af fem skilsmissepar behøver ikke statsforvaltningens hjælp til at lave aftaler om samvær. De er i stand til at etablere et konstruktivt samarbejde om børnene efter et samlivsbrud, hvor der ikke er konflikt om fodbold, sengetider, lektier, legeaftaler, jul og brug af autostole i bilen.
Samtidig er det dog kommet frem, at flere og flere børn tvinges til at bo i en deleordning, hvor de tilbringer en uge hos mor og en uge hos far.
Tvunget samvær bliver ofte gennemtrumfet på trods af forældrenes modstand og en ofte velbegrundet bekymring for barnets ve og vel.
Forældreansvarsloven har allerede rundet sin tre års fødselsdag.
Loven er uændret
I foråret diskuterede vi, om det var rimeligt, at 11-årige Mette fra DR's dokumentar Forældrekrig kom til at stå alene med ansvaret for afgørelsen om bopæl og samvær, truffet på baggrund af en børnesamtale.
Vi har været vidne til DR's afsløringer, hvor mindst 10 forældre flygtede ud af landet med deres børn for at undgå forældreansvarsloven, som i de givne tilfælde tilsyneladende ikke har beskyttet børnene tilstrækkeligt.
Allerede i 2008 gik daværende justitsminister, Brian Mikkelsen, ud og lovede, at loven skulle ses efter i sømmene, da der er områder af loven, som helt åbenbart ikke fungerer. Heriblandt tvunget samvær i højkonfliktfyldte skilsmisser. På trods af kø ved mikrofonerne af velmenende politikere, der gerne ser loven revideret, er der fortsat ikke ændret et komma.
Ifølge tal fra Familiestyrelsen afslås samvær fortsat kun i meget få sager, nemlig ca. 2 pct. Samtidig får tre forældre hver dag besked om, at de skal tvinges til at udlevere barnet til et samvær, som de vurderer belastende for barnet. Børn bliver altså i høj grad fastholdt i forældrenes konflikt.
Stigning i sager
Antallet af sådanne sager er  fortsat mere end dobbelt så højt som under tidligere lovgivning, og statsforvaltningen behandlede i løbet af de tre første måneder i 2010  cirka 6.000 sager. Argumentet om, at stigningen i antallet af sager kunne forklares igennem en række gamle sagers  genoptagelse, kan nu tilbagevises. Stigningen er, på tredje år efter den nye lov,  konstant.
Ligeledes er antallet af retssager steget med 20 procent. Der er derfor ingen tvivl om, at Forældreansvarsloven virker konfliktskabende. Samtidig fortæller tallene, at hovedproblemet for det store flertal af børnene ikke er overgreb, men forældrenes konflikt.
Baggrunden for loven var et ønske om at bringe hensynet til børnene i centrum for afgørelser om forældremyndighed og samvær. Den mest centrale ændring i forhold til tidligere er - udover at det i dag er muligt at idømme forældrene fælles forældremyndighed - at Statsforvaltningerne har fået mulighed for at idømme deleordninger imod forældrenes vilje. Begge dele med argumentet om barnets ret til både en mor og en far. Statsforvaltningen træffer således hver anden dag afgørelse om deleordning imod en forælders vilje. Hertil kommer, at hver dag 'overtales' yderligere to forældrepar til at indgå aftale om deleordning på trods af forudgående uenighed og modstand.
Imod forældrenes ønske
Undersøgelser fra henholdsvis Norge, USA og Australien viser, at den vigtigste forudsætning for, at deleordninger fungerer, er, at forældrene kan samarbejde og er enige om ordningen.
Statistikken viser imidlertid, at statsforvaltningerne i stor stil træffer afgørelse om deleordninger imod forældres vilje, endda i sager med højt konfliktniveau, og på den måde fuldstændig tilsidesætter denne viden.
Tidligere børnesagkyndig Hanne Søndergård har for nylig beskrevet, at selv børn af frivillige deleordninger og samarbejdende forældre har det svært og oplever en stresset tilværelse.
I Barnetstarv.dk har vi kendskab til flere sager, hvor deleordninger, der er truffet imod forældrenes vilje, har fået store negative konsekvenser for de involverede børn. I mange tilfælde er der absolut ingen dialog mellem forældrene, og børnene bliver ansvarlige for udveksling af al information mellem forældrene. Vi har kendskab til to sager, hvor små børn har mere end 80 km hver vej til skole og børnehave hver anden uge. Og til sager hvor forældrene er så grundlæggende uenige om børnenes hverdag, at børnene kommer til at leve to fuldstændig adskilte liv med bl.a. forskellige fritidsaktiviteter afhængigt af, hvor de opholder sig.
Vi oplever, at små børn helt ned til fire år bliver udsat for en tilværelse på delevilkår uden forældrenes indbyrdes samarbejde og forståelse. Hvis barnet ikke er gammelt nok til at formulere sig, kan tvang give anledning til følelsen af svigt, som kan føre til adfærdsændringer hos barnet.
To forskellige liv
Det er åbenlyst, at en del af disse forældre simpelthen ikke er i stand til at samarbejde om hverdagen og mere eller mindre bevidst modarbejder ordningen, selv om det ikke er i barnets interesse. Ofte bliver det barnet selv, der skal holde styr på logistikken og kommer til at fungere som budbringer mellem forældrene.
Det er indlysende, at et barn der lever to forskellige liv over en to ugers periode, vil være under pres, hvis ikke begge forældre er 100 pct. indstillede på en sådan ordning.
Det må ofte stå klart for både sagsbehandlere og dommere i deres kontakt med forældrene, at der er tale om et konfliktniveau, som er for højt til at en deleordning kan fungere. Hvis forældrene ikke kan blive enige om fritidsaktiviteter, gå til fælles møder i skole, børnehave osv. bør børnene ikke udsættes for et liv på delevilkår.
Kun få skilsmisseforældre har selv forsøgt at leve på delevilkår og dermed selv flytte ud og ind af børnenes hjem hver anden uge. Disse skilsmisseforældre har således forsøgt at bibeholde børnenes faste base. De få, vi har kendskab til, har kun 'overlevet' i en kortere periode. De voksne har også oplevet nomadelivet som trættende, stressende og decideret uudholdeligt.
Børn betaler prisen
Lovens formulering om barnets ret til både en mor og en far, bliver lagt til grund for statsforvaltningens måde at træffe afgørelse om samvær på. Det er derfor op til forældrene selv at vurdere, hvad der er bedst for lige netop deres barn og stoppe før deleordningen er nået.
Statsforvaltningen stopper under den nuværende lovgivning kun udvidelsen af samvær, hvis børnene imod teorien vil udtale sig imod den ene forælder, og dermed ofre sin loyalitet.
Langt de fleste børn ønsker ikke at vælge imellem deres forældre og vil derfor enten føle sig presset til at sige, at de gerne vil være lige meget hos begge forældre, eller at de ikke vil tage stilling. Men hvordan skulle de også vide, hvad det vil sige, at bo på delevilkår?
Det er dybt bekymrende, at det er de børn, der allerede har oplevet store svigt i forbindelse med forældrenes skilsmisse, der presses yderligere med tvungne delevilkår, en udvidelse af konfliktfeltet, og til tider også involvering i sagen i form af børnesamtaler.
Skal en deleordning fungere, bør forældrene være mindst lige så gode til at samarbejde, som de var, før de blev skilt. Da forældresamarbejdet måske netop var årsagen til skilsmissen, bliver det ikke lettere at være barn, hvis både rettigheder og tid deles ligeligt mellem forældrene.
Børn har et behov for en nær og god kontakt med begge forældre - men den kontakt forudsætter ikke ligedeling i tid og forældrerettigheder. Det er en eklatant fejlslutning, at forældre bliver bedre til at samarbejde og at børnene i højere grad bevarer kontakten til begge forældre, hvis de påtvinges et liv på delevilkår.
Deleordninger forudsætter to forældre, der begge er indstillet på at samarbejde om alt fra fritidsaktiviteter, skole-hjem samarbejde og på at bevare dialogen om stort og småt - et samarbejde som også undgår domstole og statsforvaltning.
De forældre der ikke selv kan blive enige om samvær, samarbejder heller ikke godt nok til at kunne varetage en tvungen deleordning.
Ligedelingsordninger tilfredsstiller først og fremmest forældres behov for ligedeling af deres børn. Tvungne deleordninger og børnesamtaler, hvor børnene i høj grad selv kommer til at bære ansvaret for afgørelserne, må tages ud af loven.
Sisse Fallinge er indehaver af CoachingKlinikken og formand for Barnetstarv.dk




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",86.0,30. december 2010,"Baggrunden for loven var et ønske om at bringe hensynet til børnene i centrum for afgørelser om forældremyndighed og samvær. Den mest centrale ændring i forhold til tidligere er - udover at det i dag er muligt at idømme forældrene fælles forældremyndighed - at Statsforvaltningerne har fået mulighed for at idømme deleordninger imod forældrenes vilje. Begge dele med argumentet om barnets ret til både en mor og en far. Statsforvaltningen træffer således hver anden dag afgørelse om deleordning imod en forælders vilje. Hertil kommer, at hver dag 'overtales' yderligere to forældrepar til at indgå aftale om deleordning på trods af forudgående uenighed og modstand."
7012,/debat/2013/07/overhoert-london,Overhørt i London,Mette Rodgers," 
	Kates baby

	Denne uge har stået i prinsefødslens tegn i det britiske. Hele nationen sad ved Kates side og talte minutter, timer og veer, efter at to paparazzifotografer havde set William og Kate ankomme til St. Mary’s Hospital i de tidlige morgentimer mandag. Og så snart barnet var født og kønnet kendt, tog navnespekulationerne over. Med offentliggørelsen onsdag af, at barnets navn er George Alexander Louis, er der derfor næsten ikke mere at tale om – men det holder ikke briterne tilbage.

	»FA-præsident prins William navngiver barn efter St. George’s Park, engelsk fodbolds nye hovedkvarter,« tweetede journalist Rob Harris, der har regnet ud, at den nye prins er født præcis »ni måneder efter den officielle åbning« af stadion foretaget af den fodboldgale prins.

	Andre holder på, at valget nok i højere grad skal tilskrives det faktum, at dronningens far var kong George VI.

	Men mest af alt er folk lidt skuffede over, at der ikke var nogen overraskelse – George var bookmakernes absolutte favorit.

	»Hvor skuffende – jeg havde mine penge på Dwayne Wayne Elvis,« skriver Anna Tomlinson i The Guardian. En anden læser havde skudt på »George John Paul Ringo«, mens en tredje hævder at have »tabt 10 pund til bookmakerne – jeg synes, prins Ian lød godt«.

	En hel del synes dog, at baby George nu har domineret nyhederne længe nok – trods agurketider.

	»Nu, hvor det er klaret, kunne vi måske alle blive enige om at ignorere ham, indtil han foretager sig noget interessant i sit liv?« spørger Jon Wilde.

	For varmt

	»Ohhh, det er så varmt – jeg hader det!« En kvinde i 40’erne trækker ud i sin bluse og ser lidende ud, da hun under en grillfest i London, rød i kinderne, lader sig dumpe ned i en havestol. Efter to år med sommertemperaturer omkring de 18-20 grader og flodbølger af vand, er 2013 en helt anden kop te i det britiske. Men det betyder ikke, at folk ikke brokker sig.

	»Alle ventilatorer er totalt udsolgte i butikkerne! Jeg er blevet nødt til at bestille én online, men hedebølgen er sikkert slut, inden den kommer,« siger en mor i skolegården til et publikum, der med nik markerer, at de godt er klar over den alvorlige ventilatorsituation.

	Hvad der især har fået gang i debatten i medierne, rundt om i parker og ved soppebassiner er dog, at det varme vejr nu er blevet kategoriseret som en ’niveau 3’-hedebølge – kun én grad under det højeste niveau, der fra officiel side kræver »akut handling«. Medierne rapporterer ivrigt om 760 varmerelaterede dødsfald og flere end 20 brande i London-området.

	»Prøv at undervise i 29 grader,« klager en lærer fra Vestlondon sig på Daily Mails hjemmeside.

	»Jeg har det for varmt til at kommentere,« skriver Albert i The Express, mens en anden læser mener, at al den »varme luft fra Cameron ikke hjælper«.

	Dave fra Darlington – og mange andre – nyder det dog bare: »En niveau 3-hedebølge-advarsel … eller som vi plejede at kalde det: en dejlig sommerdag,« skriver han i Daily Mail.

	Lobbykrise

	Den britiske premierminister har igen fået problemer med sine ansatte. Efter den katastrofale ansættelse af tidligere News of the World-redaktør Andy Coulson – nu sigtet i aflytningsskandalen – som sin pressechef, har han nu fået problemer med sin valgstrateg, Lynton Crosby. Efter at Cameron-regeringen har udskudt to varslede sundhedsfremmende love – bl.a. en om at kræve neutral cigaretindpakning – er det nemlig kommet frem, at Crosby også rådgiver cigaretproducenten Philip Morris samt har rådgivet H5 Private Healthcare Alliance i, hvordan de skal udnytte opfattelsen af svagheder i det nationale sundhedsvæsen (NHS).

	Ikke alle briter er tilfredse med premierministerens svar om, at Crosby »ikke rådgiver ham om regeringspolitik«.

	»Det er, som om Cameron har besluttet bevidst at ansætte de mest afskyelige og samvittighedsløse karakterer, der findes. Hvordan Crosbys position kan være tilladt i henhold til parlamentets regler, fatter jeg ikke,« skriver Stevo i The Guardian.

	En anden læser påpeger, at hvis ikke Cameron vil smide Crosby ud, må vælgerne smide begge ud: »At den konservative valgkampagne ledes af en person, der uden skam forsøger at profitere fra undermineringen af NHS, bør være alt, man behøver at vide for at beslutte, hvordan man ikke skal stemme i 2015.«




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,26. juli 2013,"	»Jeg har det for varmt til at kommentere,« skriver Albert i The Express, mens en anden læser mener, at al den »varme luft fra Cameron ikke hjælper«."
11874,/debat/2011/07/laeserbreve-14,Læserbreve,Informations Webredaktion," Ligestilling er et nationalt anliggende
Søren Dalmark, Holbæk.
Information beretter om, at EU nu vil arbejde med et direktiv, der kræver kønskvoter i virksomhedsbestyrelser (7. juli).
Personligt er jeg tilhænger af en ligestilligskvote, men stærkt imod, at det skal have noget med EU at gøre. Det må hvert selvstændigt demokratisk land da selv finde ud af. Når Emilie Turuen (MEP fra SF) begejstret henviser til, at EU-parlamentet er folkevalgt, er det ganske vist rigtigt. Men parlamentets beslutning går samtidig imod, det danske parlament, der også er folkevalgt. Altså igen en EU-regulering, der skal overtrumfe national lovgivning.
EU skal holde sig fra sådanne detailforhold. De har deres rod i forskellige kulturer i de forskellige lande. Lad os nu selv finde ud af det i Danmark.
Sexarbejdere skal have bedre kår
Merete Møller, Slagelse
Gud Eros bestemte i tidernes morgen, at det giver mere spænding i tilværelsen, når menneskers seksuelle behov er asymmetriske. Og da hankønnet efter sigende oftere tænker på sex, bliver muligheden for at besøge prostituerede en fristelse på linje med en hurtig øl eller pølse på vej hjem fra arbejdet.
Vores kulturarv lægger dog bånd på de fleste mænd som kvinder, og i den offentlige debat bliver det nemt til dæmonisering af kunder såvel som sexarbejderen.
Desværre er der mange penge i det intime marked. Det siges, at menneskehandel med prostitution for øje er et stadigt voksende marked. Det er et kæmpeproblem, som vi bør sætte ind overfor. Teenagepiger, der sælger sig selv for et par drinks eller et par håndøre, bør også have hurtig hjælp til at komme på sporet igen. Men de voksne sexarbejdere, der ønsker status som andre liberale erhverv, bør have nogle tidssvarende arbejdsvilkår. Måske kunne man indføre et næringsbrev for et år eller to ad gangen, med ret til at ansætte en telefonpasser, mulighed for sygedagpenge, pligt til at være organiseret i en a-kasse og obligatoriske helbredstjek. At kriminalisere kunderne er ikke løsningen på noget som helst.
Som en utopi ville jeg ønske, at prostitution ikke fandtes. Menneskeligt set burde vi kunne vise hinanden mere omsorg, respekt og hensyn og ikke være så optagede af at tilfredsstille vores egne behov her og nu, ved at købe og sælge alting.
Slaver er til andet end sex
Hanne Korzen, Frederiksberg
I forlængelse af Christian Braad Thomsens kloge kommentar til SF's ligestillingsordstyrer Pernille Vigsø Bagges kamp for at »etablere staten som den puritanske far« og forbyde prostitution (11. juli) har jeg lyst til at tilføje følgende:
Allerede for flere år siden læste jeg i det franske ugeblad Marie Claire om store grupper af fattige kvinder fra Østasien, der blev illegalt indført til Vesteuropa og blev installeret i storbyers forstæder (f.eks. i omegnen Paris og London), hvor de så under kummerlige forhold blev tvunget til at sy i 16 timer i døgnet eller mere.
Meget af det billige tøj, de vesteuropæiske kvinder køber, er produceret under sådanne forhold. Men endnu har jeg ikke set nogen foreslå forbud mod færdigsyet tøj af den grund. Hvorfor skal det så gælde sexarbejde?
Farvet retoriker
Ole Knudsen, København
Weekendens store artikel om retorik og ludere virker besynderlig og utrolig udokumenteret. Retoriker Charlotte Jørgensen, som efter sigende har skrevet en 'videnskabelig' artikel om prostitutionsdebatten, mener, at det ikke alene er mærkeligt men også et udtryk for skinger og dårlig argumentation, at man i diskussionen om prostitution bruger udtryk om pik og kusse.
Det virker i Informations artikel som om Jørgensen netop ikke er videnskabelig og faktisk går ind for prostitution. Det er jo hendes valg, men at klandre brugen seksuelle udtryk i en debat om prostitution, svarer jo til, at man ikke må skrive benzin eller motor, når man taler om biler.
Nye grænser i Afrika?
Winnie og Jan Færk, Hillerød
Den officielle anerkendelse af Sydsudan som selvstændig nation er en skelsættende begivenhed i Afrikas historie. Sydsudans løsrivelse fra Sudan gør nemlig op med resultatet af Berlinkonferencen i 1884/85. Her blev grænserne udelukkende trukket af hensyn til de deltagende europæiske nationers handelsinteresser og helt uden hensyn til, hvem der boede i grænseområderne. For Sudan har europæernes grænsedragning givet anledning til årelange konflikter. Nu har befolkningen i Sydsudan selv gennem en folkeafstemning haft mulighed for at bestemme.
Er Sydsudans selvstændighed som nation et startskud til et mere omfattende opgør med kolonitidens grænsedragning?
Usolidariske sommerhuse
Tage Vestergaard, Stensved, folketingskandidat for Enhedslisten
I forbindelse med den øgede danske toldstyrke er Danmark blevet betegnet som et usolidarisk medlem af EU. Den danske mulighed for at hindre udlændinge i at købe danske sommerhuse er i samme forbindelse igen trukket frem som eksempel på danskerne som usolidariske. Men det er der råd for: Staten overtager ejendomsretten til al jord, sommerhuse og fritidsfaciliteter i kystnærhedszonen. Nuværende ejere får erstatning, ved at staten overtager lånene i ejendommene, og den privatinvesterede sum deles op i rater til betaling af den lejeafgift, som skal være den fremtidige betaling for brugsretten til et værdifuldt stykke dansk jord.
Så kan udlændinge leje på lige vilkår med danskere, uden at Danmark sælger sin jord. Den danske stat kan så passende benytte sin ejendomsret til at oprette feriecentre, der kan sikre, at det ikke kun er de bedre stillede i Europa, der kan opholde sig ved de danske kyster.
Jeg hører allerede fnysen over et sådant 'statskommunistisk indgreb i den grundlovssikrede private ejendomsret'. Men her bør man huske, at planlovens bestemmelser om den kystnære zone allerede er et bredt accepteret indgreb i private dispositionsmuligheder. Og hvad er forskellen mellem at betale rente og afdrag til finansinstitutioner og at betale til fællesskabet?
Replik til Free Gaza-flotillen
Lasse Ellegaard, journalist ved Information
Det bedrøver mig, at Anna Tarding og Adam Qvist fra Free Gaza-flotillen finder det nødvendigt at beskylde mig for »faktuelle fejl« og »journalistiske pinlighed« i lederen 8. juli, når der jo er tale om uenighed i fortolkningen af jura, jævnfør Die Zeit's interview med den tyske søretekspert, Wolff Heitchel von Heinegg, 16. juni.
Heinegg, der har rådgivet Turkel-kommissionen, som Israel nedsatte efter Mavi Marmara-bataljen i maj 2010, gør opmærksom på, at flotillen fortolker international ret på den for flotillen mest bekvemme måde. Det er rigtigt, at Gaza ikke er en stat, og at de internationale krigskonventioner derfor ikke formelt gælder Israels blokade af Gaza. Men reelt er Gaza en væbnet magt, der jævnligt angriber Israel. Vi har altså en konflikt, der til forveksling ligner en krig mellem to stater. Ingen relevant magt eller instans har hidtil søgt at forhindre Israel i at blokere Gaza fra søsiden.
Med hensyn til Rafah: Grænsestationen kan klare import af varer fra Egypten. Den er faktisk bygget til det formål.
Det er ikke »en journalistisk pinlighed« at gøre opmærksom på den græske regerings tilbud om at omlaste nødhjælpen til græske skibe. Det var et reelt tilbud, som flotillen bare ikke brød sig om.
Gode minder i News of the World
Finn Holten Hansen, Ordrupnæs
Jeg er ked af, at The News of the World er lukket. Midt i 50'erne havde jeg nogle gode oplevelser med den avis.
Jeg boede et halvt år på Gran Canaria, inden chartertrafikken begyndte. Hver tirsdag kom den store flyvebåd fra Southampton med velbjergede feriegæster og engelske søndagsaviser. De rige engelske sæsongæster med egne lejligheder ved strandpromenaden i Las Palmas og jeg stod i kø. De købte The Observer og The Sunday Times. Jeg købte The News of the World, for den skandaleavis ville de ikke være bekendt at anskaffe.
Om onsdagen på badestranden kunne jeg så diskret bytte min avis med de to langhårede. Og så var alle glade.
Pensionsspin
Bo Carstens, København
Jeg forstår ikke lederen den 9. juli om pensionskassernes interesse i at investere i kloakker og skoler.
I en del år har vi haft en ting, der hedder et pengemarked. Her går folk hen, når de skal have finansieret et projekt (f.eks. en kloak eller et hus).
De låner med andre ord penge af andre folk, der har nok af dem til rådighed (f.eks. pensionskasser). Det kaldes normalt obligationer, og pengemarkedet finder ud af, hvad der er en fair betaling (rente) for disse lån. Så hvad er det nye nu, andet end spin fra pensionskassernes side, som gerne vil fremstå som gode samfundsborgere (og måske score en lidt højere rente)?




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,13. juli 2011,"Finn Holten Hansen, Ordrupnæs"
7756,/debat/2013/04/sjovt-paa-venstrefloejen,Der er sjovt på venstrefløjen,Kim Kristensen," For os, som stemte på regeringen, eller i hvert fald på dem, som bragte den til magten, har der som bekendt ikke være meget at grine af efter folketingsvalget (og valgresultatet var jo egentlig heller ikke særlig sjovt).
Derfor er det ikke bare opløftende, at Niels Hausgaard har indledt turneen Sådan Er Det Jo. Det er opløftende at blive mindet om, at de fleste komikere er venstreorienterede. For sådan er det jo.
Ud over Niels Hausgaard har Sebastian Dorset skrevet vittigheder til Villy Søvndal (dengang han var rigtig sjov), og i Enhedslisten giver de Erik Clausen en del af æren for, at det i 1994 lykkedes partiet at komme i Folketinget. Enhedslisten havde ikke haft held til at bide sig fast over spærregrænsen i meningsmålingerne, indtil DR besluttede at bortcensurere store dele af partiets valgpræsentation. Nemlig de dele, hvor Erik Clausen – mellem præsentationerne af Enhedslistens kandidater – parodierende lagde stemme til en debat mellem Poul Nyrup Rasmussen og Uffe Ellemann-Jensen i fjernsynsprogrammet Duellen. Erik Clausen, som havde lavet en aftale med TV 2 om, at man i stedet sendte valgpræsentationen her, opfordrede imidlertid Enhedslisten til at stå fast. Og sådan blev det. DR bøjede sig, valgpræsentationen blev bragt på begge kanaler, og omtalen blev det magiske vendepunkt for Liste Ø.
Hvorfor der ikke findes højreorienterede komikere har Niels Hausgaard (der optræder for Enhedslisten på det kommende folkemøde på Bornholm) selv forklaret med den bemærkning, at »det gør der såmænd også, der er bare ingen af dem, som er særligt sjove«.
Men hvis de venstreorienterede sidder på vittighedstegninger, revyer og shows, så skyldes det nok snarere, at politisk satire er antiautoritær og kritisk over for de institutioner, værdier og magthavere, som de højreorienterede forsvarer.
I USA måtte Fox News Channel da også trække sit svar på The Daily Show, Half Hour News Hour, efter kun 15 episoder. Årsag: manglende seere. Det betyder dog ikke, at højrefløjen af den grund trækker sig bukkende tilbage fra scenen. Nok mangler vi måske højreorienterede komikere, men hverken højre- eller venstreorienterede politikere kan i dag tillade sig at blive anset som humorforladte.
Alle politikere ved, hvor vigtigt det er at være morsom, når vælgerne i stadig højere grad ønsker at blive underholdt. Og ikke bare ufrivilligt morsom.
Da Dansk Folkepartis daværende medlem af DR’s bestyrelse Søren Espersen i 2004 bad om et opgørelse over, hvilke danske politikere der havde deltaget i stationens underholdningsprogrammer, var det heller ikke for sjov.
»Det drejer sig ikke om at være ufrivilligt underholdende. Det drejer sig om, at det er guld værd for en politiker at vise, at man har et menneskeligt ansigt. Og det ansigt føler jeg ikke, at vi skal have lov at vise i DR,« forklarede den senere udenrigsordfører med henvisning til, at Pia Kjærsgaard & co. var mere underholdende end den række af »meget, meget kedelige« radikale politikere som Margrethe Vestager, Marianne Jelved og Naser Khader, der altid optrådte i programmerne. Frustrationen er forståelig. Ikke bare har politikere som sagt behov for at vise, at de har humor, lune og selvironi. Karikaturer kan koste stemmer.
Flere politikere med Mogens Lykketoft (S) i spidsen har da også beskyldt Roald Als for at have sikret de sidste tre procent nej-stemmer, der i 2000 sikrede nej’et til euroen. Roald Als, som altid tegner den EU-skeptiske gennemsnitsdansker med klaphat, hænderne i lommen og tørre, beske kommentarer.
Christopher Hitchens skriver da også i essayet Cheap Laughs, at hvis der i 2008 var en ting som afgørende skadede John McCains kandidatur, var det valget af Sarah Palin som hans vicepræsidentkandidat.
»Og hvis der var en ting, som afgørende skadede guvernør Palin som en person, der kunne komme i betragtning som vicepræsident, så var det den nådesløse optrevling af hendes manerer og person af Tina Fey (komiker i showet Saturday Night Live, red.).«
Det betyder dog ikke, at højrefløjen ikke ler sidst. Som det altid er blevet sagt om venstrefløjen: Vi har måske de bedste protestsange, men plejer alligevel at tabe slagene.
Kim Kristensen er journalist på Informations Christiansborg-redaktion
",2.0,6. april 2013,"Flere politikere med Mogens Lykketoft (S) i spidsen har da også beskyldt Roald Als for at have sikret de sidste tre procent nej-stemmer, der i 2000 sikrede nej’et til euroen. Roald Als, som altid tegner den EU-skeptiske gennemsnitsdansker med klaphat, hænderne i lommen og tørre, beske kommentarer."
8871,/debat/2012/10/laeserbreve-7,Læserbreve,Informations Webredaktion," Fredspris til EU er en dårlig joke
Nikolaj Villumsen, MF, EL
EU har fået tildelt Nobels fredspris for at have sikret fred, stabilitet og menneskerettigheder på det europæiske kontinent gennem 60 år. Man skulle næsten tro, at det var en dårlig joke. Prisen gives, mens EU’s krav om nedskæringspolitik skaber arbejdsløshed, fattigdom og vrede i mange EU-lande. EU-Kommissionens politik fremmer ikke fred – den skaber spændinger, konflikter og en bekymrende opblomstring af højreekstreme strømninger
EU er en af verdens største våbeneksportører, og Lissabon-traktaten stiller krav om, at »medlemsstaterne forpligter sig til gradvis at forbedre deres militære kapacitet«. EU’s militære operationer er for øvrigt ikke betinget af et FN-mandat. Endelig har EU et våbenagentur, der skal sikre investeringer i den europæiske våbenindustri. EU skal producere flere våben.Kort sagt, EU er ikke et fredens projekt. Derfor vil jeg mene, at tildelingen af Nobels fredspris burde udløse en ny pris, nemlig en pris for sort humor.
Hvem er terrorist?
Christian Braad Thomsen, København
ANC og dets leder Nelson Mandela stod på USA’s terrorliste indtil 2008, men ikke Sydafrika. PFLP står på EU’s terrorliste, men ikke Israel. PKK står på EU’s terrorliste, men ikke Tyrkiet.
Under krigen kaldte nazisterne den danske modstandsbevægelse for terrorister. I vores del af verden vender vi stadig tingene på hovedet og hæfter denne betegnelse på dem, der kæmper mod terror og undertrykkelse.
En skjult besparelse
Gritt Uldall-Jessen, Kasper Daugaard Poulsen og Christian Adelhorst -Rossil, bestyrelsesmedlemmer i Uafhængige Scenekunstnere
Debatten om sammenlægningen af Statens Kunstråd og Kunstfond har overvejende handlet om de mulige konsekvenser af, at det repræsentantskab, som findes nu, vil blive nedlagt, og i fremtiden udelukkende vil bestå af kunstnere.
Vi anerkender vigtigheden af, at der finder formaliserede møder sted mellem kunstnere og politikere, men ser mest af alt den planlagte sammenlægning som en centralisering af magten inden for det fordelingspolitiske system og som en skjult besparelse på kulturområdet, når fond og råd nu skal have det samme embedsværk. Går pengene fra besparelsen tilbage til kunsten? Efter planerne vil den kommende Statens Kunstfond udskifte fagudvalg og bestyrelse hvert fjerde år. Vi støtter op om et rotationsprincip, men foreslår, at udskiftningerne sker med et overlap på to år. Kunststøttesystemets hukommelse skal ligge hos den kunstfaglige ekspertise, som udvalgsmedlemmerne har, – ikke hos embedsværket.
Ingen vinder ved krig
Henrik Larsen, Værløse
Danske soldater sendes i 2012 til Afghanistan med den samme indstilling som for år tilbage.
Dengang havde vi en idé om, at det var muligt at demokratisere den arabiske verden. Realpolitikere har i dag erkendt, at dette ikke kan lade sig gøre. Hvorfor har denne nye erkendelse ikke slået igennem i det danske krigsministerium? Hvorfor skal danske soldater tro på, at de gør en forskel, når realiteterne siger noget andet?
Er det fordi, de tab af menneskeliv, som vil ske på grund af vores soldaters tilstedeværelse i Afghanistan, skal legitimere, at både afghanere og danske soldater skal dø? Det selvom deres ledere kun venter på, at vi kan trække os tilbage og lade Taleban eller en korrupt vestlig indsat regering råde.
På tv har vi de sidste dage set, hvordan titusindvis af soldater blev dræbt i slutningen af 1. Verdenskrig, den selv samme dag våbenhvilen var indgået, selvom alle vidste, at de få meter, som blev vundet, alligevel ikke ville blive det i kamp.
Gentager vores politikere den samme fejl fra dengang og giver sig ud i meningsløse tab af liv? Det er på tide at erkende, at ikke alle kampe er værd at vinde.
Rehling flytter Grauballemand
Per Sloth Carlsen, Mariager
Religiøse ekstremister er i tidens løb sluppet af sted med lidt af hvert. Men i sit korstog mod SF er det nu lykkedes David Rehling alene ved tankens kraft at flytte grauballemanden fra Moesgaard Museum ved Århus helt til Silkeborg.
Godt gået, Rehling!
Søvndal blev for magtens skyld
Leif Mentzel, København
Villy Søvndal valgte at stoppe som formand for SF i utide. Han kastede partiet ud i en valgkamp, som midlertidigt lammede regeringen. I stedet for at insistere på at fastholde sin ministerpost, burde han have gjort som sin gamle bonkammerat Ole Sohn, og stillet sin ministerpost til rådighed.
Måske ville Annette Vilhelmsen som ny formand alligevel have bibeholdt Villy Søvndal som udenrigsminister, hvilket ville have gjort det mere legitimt. I stedet fremstår han nu, som den der for egen vindings skyld ændrede partiets politik, til fordel for taburetter.
Journalistik skal levere løsninger
Kåre Wangel, Svendborg
Rune Lykkeberg skriver d. 20. oktober, at journalistik handler om »at gøre borgerne stærkere ved at vise, hvem der bestemmer, og hvordan der bestemmes«.
Det er jo fint nok at vise tingenes tilstand – og gerne på den mest sandfærdige måde. Men kommer borgernes styrke virkelig af at vide, hvem der har lavet den lort, vi sidder i, og hvordan de kan lokke os til at blive siddende?
Uden at have læst Ulrik Haagerups antologi vil jeg da give ham ret i, at nyheders konstruktivitet er både overset og særdeles vigtig for journalistikkens relevans.
Når vi også i dag er sat over for så store og uoverskuelige udfordringer, at ingen enkeltpersoner, organisationer eller grupper kan stilles til ansvar, for så er det vel vigtigere, at journalistikken viser veje ud af suppedasen, end at den blot leder efter syndebukke.
Hvis jeg ikke skal forlediges til at tro, at mine almisser gør en reel forskel, skal jeg også vide, hvordan jeg selv kan gøre en reel forskel i verden – særligt i fællesskab med andre. Deraf bliver vi stærke.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,23. oktober 2012,Religiøse ekstremister er i tidens løb sluppet af sted med lidt af hvert. Men i sit korstog mod SF er det nu lykkedes David Rehling alene ved tankens kraft at flytte grauballemanden fra Moesgaard Museum ved Århus helt til Silkeborg.
4939,/debat/2014/05/foerst-fik-ni-knivstik-saa-tog-universitetsuddannelse,"Først fik jeg ni knivstik, så tog jeg en universitetsuddannelse",Mazen Ismail," 
	Jeg vil gerne dele en hemmelighed med jer. En, som jeg har skjult længe. Måske er jeg bange for, at omverden ville dømme mig, men her er den:

	Jeg er født under den libanesiske borgerkrig i Beirut, og kom til Danmark, hvor jeg tilbragte mine første år i Sandholmlejren og andre asylcentre rundt i landet. Efter en lang kamp og adskillige sultestrejker fik min familie og jeg opholdstilladelse. Vi slog os efterfølgende ned i en jysk by ved navn Brejning. Der var provinsidyl tæt ved vandet med grønne skove og fodboldbaner. Langt fra Beiruts ruiner og bomber.

	I Brejning kunne jeg sidde I vindueskarmen, uden min mor gik i panik, bange for, at ruden vil blive trykket ind af bombernes trykbølger, eller at en kugle skulle finde vej ind i stuen, som det skete i hendes brors hjem i Beirut.

	Så snart vi havde forladt asylcentret, blev jeg kastet ind på Gårslev Folkeskole i en klasse med udelukkende danske børn. Jeg blev verdensmester i at kaste håndtegn. Jeg var malplaceret. Jeg kunne ikke tale dansk, ’rødgrød med fløde’ jagtede mig som et spøgelse gennem folkeskolen. Jeg stirrede ud ad vinduet og drømte mig væk. Selv skolepsykologen gav op efter at have brugt en masse tid på at vise mig billeder af sort blæk, der var splattet ud på papir, og som hun forsøgte at få mig til at sætte ord på. Det eneste, som kunne fange min opmærksomhed, var, når emnet landede på H.C. Andersen og hans eventyr. Alt fra Grantræet til Den grimme ælling satte sig på mit nethinde. Eventyrene var det mest rigtige og virkelige. Alt andet var uvirkeligt og urealistisk.

	Misforstået høflighed

	Når jeg blev skældt ud derhjemme, skulle jeg som tegn på respekt straks kigge ned i gulvet og undgå al øjenkontakt. I folkeskolen var det lige omvendt. Her skulle jeg kigge lærerne i øjnene. Det gjorde jeg aldrig, hvilket medførte en endnu større skideballe. Lærerne så mig som en provokerende belastning og gjorde, hvad de kunne for at få mig væk. Jeg fik den ene eftersidning med hjem efter den anden. Eftersom jeg med årene var blevet tolk for mine forældre, når de skulle tale med vuggestuen, kommunen – ja, selv da socialrådgiveren viste min mor rundt på et børnehjem i håb om at få mig anbragt – kan du nok gætte, hvem der skulle oversætte eftersidningen. »Kære Mazens forældre, jeres søn har været en dygtig dreng i skolen« og bum, der faldt underskriften, oven i købet med et smil. Det føltes godt at få anerkendelse, selv om den var baseret på en løgn.

	Brejnings hårde knallertdrenge anede ikke, hvordan de skulle forholde sig til, at en anderledes familie var flyttet til byen. Så et par gange om ugen stod de foran vores blok og kastede flasker mod vores vinduer på første sal. Det skete for det meste, når min mor var alene hjemme med mine små brødre og mig. Så skulle jeg igen holde mig væk fra vindueskarmen. Det stod på, indtil det lykkedes min far at nå hjem og tage flokken på fast gerning efter et opkald fra min skrækslagne mor. Han fangede en af drengene og tæskede ham gul og blå. Så holdt flaskerne op med at flyve mod vores hjem, og fra den dag kunne jeg oven i købet tage skolebussen uden at skulle kigge mig over skulderen.

	Jeg begyndte at blive smidt uden for døren oftere og oftere og blev med tiden fast inventar på skoleinspektørens kontor, som underligt nok var et af de steder, jeg elskede at komme. Han var typen, der altid havde bolsjer i en skål på skrivebordet, og hver gang fik jeg et og et skulderklap med på vejen. Han var typen, der kiggede en i øjnene og sad på trapperne ved siden af en, når han talte. Ham havde jeg ikke lyst til at skuffe. Det forhindrede dog ikke, at jeg blev smidt ud af fire forskellige skoler og forlod 9. klasse uden afgangseksamen.

	Fængslet som 17-årig

	Som 17-årig havnede jeg i et miljø, hvor jeg endte med ni knivstik i ryggen, og kort tid efter kom jeg i fængsel.

	Inspireret af H.C. Andersen havde jeg i hele den periode et hæfte gemt i jakkelommen. Der skrev jeg mine tanker og refleksioner, som blev til digte og små historier. Det forblev min hemmelighed, for der var ikke street credit i at skrive digte eller nævne H.C. Andersen for min nye omgangskreds, specielt ikke den bag tremmer.

	På Egely, hvor jeg var varetægtsfængslet, medbragte en af institutionens pædagoger bøger til mig en gang om ugen. Jeg begravede mig i dem og åbnede kun døren, når jeg skulle på toilettet eller løfte håndvægte. Jeg læste alt fra biografier, digtsamlinger og historie til kommunikations- og selvudviklingsbøger.

	Som prøveløsladt besluttede jeg mig for at prøve lykken og få min afgangseksamen fra VUC i Vejle. Det blev mit springbræt til en HHX fra Handelskolen i Fredericia. Her kom jeg ind i en klasse, hvor jeg ikke kendte et øje og havde mulighed for at begynde på en frisk. Jeg udforskede musik og dannede gruppen Lagix med en ven, skrev sangtekster og spillede med i teaterstykker. Det var en verden, der havde fascineret mig, siden jeg var en lille dreng. I asylcentret var der en fællesstue for beboerne, hvor der hang et tv i hjørnet, som ingen skænkede en tanke. Jeg zappede løs, indtil jeg landede på MTV. Verden stod stille. Det var dengang, kanalen faktisk viste musikvideoer og handlede om musik. Den første musikvideo, jeg så, var Roxettes »Joyride«, hvor de sad på kølerhjelmen af en rød sportsvogn, der bare kørte derudad. Ud i friheden.

	Vær nu realistisk!

	Når jeg delte mine tanker med pædagoger og lærere om, at jeg ville skrive tekster og lave videoer, som ville blive vist på MTV, var svaret altid: »Vær nu realistisk«. En pædagog ville endda lave et væddemål med mig, da han mente, jeg aldrig ville få noget i fjernsynet. Og da slet ikke på MTV. Jeg gav håndslag på det.

	Når jeg sagde til min skolevejleder, at jeg gerne ville på universitetet, gav hun mig brochurer om alt andet. »Vær nu realistisk!« sagde hun. Ingen i min familie havde en uddannelse, de var mere fokuseret på at komme væk fra krigen i live end at sidde på skolebænken.

	Men jeg blev fokuseret som en ørn, der spotter sit bytte. Jeg deltog aldrig i klassefester. Selv til galla dukkede jeg ikke op. Jeg sad i stedet og skrev tekster og læste nye bøger. Jeg nægtede at være realistisk!

	Mundlam og stolt

	I Lagix skrev vi sidste år singlen »Love You«, som blev spillet på mere end 179 radiostationer i Mellemøsten og lå på toppen af hitlisterne. Musikvideoen blev spillet 15 gange dagligt på MTV Dubai. I dag står jeg med en bachelorgrad i international erhvervskommunikation og sprog fra Syddansk Universitet i hånden, og kan ikke lade være med at tænke: »Wow! Hvordan?!‹ Jeg er stadig helt mundlam og stolt. Det føles så surrealistisk.

	Mine dæmoner var lydene fra krigen. De sad i mine ører. Men det værste var sjovt nok klasselærerne, pædagogerne, politikerne og betjentenes blikke, der så mig som ukrudt. Som en skændsel for samfundet. Jeg husker stadig ordene, som en betjent hviskede til mig, da jeg var 15 år: »Jeg håber, vi finder dig død i en grøft, inden du fylder 18.« Jeg har en inderlig lyst til at sparke døren ind til dem alle og kaste diplomet i fjæset på dem!

	Jeg prøver nok bare at sige, at du aldrig skal lade nogen fortælle dig, at du ikke er god nok. Lad aldrig nogen tage din drøm fra dig. Hvis der er noget, du virkelig ønsker og brænder for: Go get it! Om så hele verden er imod dig.

Mazen Ismail er BA i international erhvervskommunikation og sprog og skriver digte med mere på sin blog mazen.dk




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",81.0,31. maj 2014,"	I Lagix skrev vi sidste år singlen »Love You«, som blev spillet på mere end 179 radiostationer i Mellemøsten og lå på toppen af hitlisterne. Musikvideoen blev spillet 15 gange dagligt på MTV Dubai. I dag står jeg med en bachelorgrad i international erhvervskommunikation og sprog fra Syddansk Universitet i hånden, og kan ikke lade være med at tænke: »Wow! Hvordan?!‹ Jeg er stadig helt mundlam og stolt. Det føles så surrealistisk."
10784,/debat/2012/01/karriere,"Karriere til dem, der vil det",Niels Johansen," Anita Mac og Anne-Mette Michaelsen har skrevet bogen ’Pæne piger komme i himlen.’ I kronikken i Information den 29. december beklager de, at mænd er fraværende i debatten om kønsroller, ligestilling og mænd og kvinders muligheder for karrierer og et godt familieliv. De to kronikører hævder, at mændene har indset, at de opnår mere ved at holde lav profil og lade kvinderne slås imod hinanden.
Man ser det for sig: Mænd overalt i Danmark mødes hemmeligt i skumle kældre eller langt ude i skoven omkring brændende kors i nattens mørke, hvor de konspirerer imod landets kvinder ved deres tavshed.
Og hvad er det, mændene vil opnå? Jo, de vil arbejde mere og vil ikke dele dagens stress og jag, trængsel og alarm med kvinderne. Vil man opfylde tidens krav til succes, skal man nemlig både have familieliv og karriere, og her står mændene i den stærkeste position.
Hvis kvinder vil have karriere, så synes jeg, de skal have det. Fjern enhver barriere, så de ikke skal kæmpe på ulige vilkår. Og de skal selvfølgelig også have feminine værdier på deres arbejdsplads i form af plastflasker med kildevand, en skål med frugt og en automat, hvor man kan få kaffe og te brygget i overensstemmelse med seneste mode.
Kvaliteten af kærlighed
Men der er grund til at betænke, at der intet saliggørende er ved at arbejde. Man bliver betalt for det, fordi det handler om at producere. Og når man taler om kvalitetstid sammen med familien, skal man huske på, at tid måles i timer og minutter, og at det er svært at bedømme kvaliteten af kærlighed.
Derfor vil jeg bede de to kronikører om ikke at foregive, at de prædiker om andet end et ideal, der ligger i tiden. Og tiderne har det med at skifte, og derfor vil dagens vindere med sikkerhed vågne op som morgendagens tabere. Korte kjoler, lange kjoler, slips eller butterfly.
Kravene til succes her i livet skifter som tøjmoden, og det mest befriende for alle ville være, hvis Anita Mac og Anne-Mette Michaelsen turde gå i det tøj, alle andre synes er grimt.
",1.0,7. januar 2012,"Hvis kvinder vil have karriere, så synes jeg, de skal have det. Fjern enhver barriere, så de ikke skal kæmpe på ulige vilkår. Og de skal selvfølgelig også have feminine værdier på deres arbejdsplads i form af plastflasker med kildevand, en skål med frugt og en automat, hvor man kan få kaffe og te brygget i overensstemmelse med seneste mode."
1200,/debat/2015/12/laeserbreve-18,Læserbreve,Informations Debatredaktion," Bryd tabuer i børnehøjde
Karen Glistrup, socialrådgiver, og Charlotte Studtmund Klausen, folkeskolelærer
Trods kampagner, oplysning og høj politisk prioritering, er psykisk sygdom stadig omgærdet af tabu og tavshed. Det smitter af på vores børn. Det skaber utryghed og frygt. Og det sender tabu-stafetten videre til næste generation.
Hver tredje dansker vil i løbet af livet søge hjælp og behandling for psykiske lidelser. Og i det regnskab indgår børnefamilierne selvsagt også. Men i misforstået omsorg eller berøringsangst tier forældrene og de øvrige voksne om den hårde del af tilværelsen.
Det resulterer i, at alt for mange børn af psykisk syge bliver overset og går alene med deres tanker og bekymringer. Det er forstemmende og forkert.
Som samfund skal vi udruste vores børn med viden, der kan hjælpe dem til at forstå de problemer, deres forældre lider under, og de problemer, de selv måske vil opleve. Og det kræver en langt mere målrettet indsats.
Hvis vi vil stigmatiseringen til livs, må vi sætte ind på flere niveauer. Vi må inspirere hinanden til at snakke åbent om, at alle kan rammes af psykiske problemer. Børn skal høre mangfoldige fortællinger om familielivet og psykisk trivsel. ’Sind og psyke’ skal på skoleskemaet. Det er ikke en umulig opgave. Emnet kræver ikke ekspertviden fra læreren – eleverne skal jo ikke undervises i psykiatriske diagnoser. Børn skal vide, at ikke al sygdom kan ses med det blotte øje. De skal have hjælp til at udvikle et respektfuldt og medmenneskeligt sprog for det, der rør sig indeni.
På det individuelle plan skal vi støtte forældrene i at få brudt tavsheden, der omslutter den virkelighed, hele familien er sammen om. De voksnes åbenhed vil smitte af på børnene. De vil få lettere ved at åbne op, og de vil helt naturligt føle mindre skam, når livet tager en ubehagelig drejning.
Antibiotika under pres
Christel Schaldemose, formand for den socialdemokratiske delegation i Europa-Parlamentet, Steffen Brygger Lund, vice-præsident for MSD, og Henrik Dam Kristensen, Hoskuldur Þórhallsson, Bo Könberg, Annicka Engblom, Maarit Feldt-Ranta, Ineqi Kielsen, Bente Stein Mathisen, Nordisk Råd
Blandt det 20. århundredes største landvindinger er udviklingen af antibiotika. Som ved et trylleslag blev det muligt at tage kampen op mod sygdomme, som ellers tidligere havde været ensbetydende med lidelse, misdannelse og død. Men det, der engang kunne betragtes som et mirakelmiddel, er i dag under voldsomt pres. Multi-resistente superbakterier truer patientsikkerheden, og patienter, der tidligere kunne behandles, risikerer nu at dø af banale infektioner. Alene i Europa dræber resistente bakterier 25.000 personer årligt og estimeres at koste de europæiske sundhedsvæsener 1,5 milliarder euro. Og det går kun én vej. Nye beregninger viser, at bakterier vil være skyld i 10 millioner dødsfald på verdensplan frem mod 2050 og vil koste verdensøkonomien op mod 100 billioner dollar.
Alvoren er ved at vinde genklang internationalt. WHO har udråbt området til at være et af de væsentligste indsatsområder. Verdens største offentlig-private forskningssamarbejde, Innovative Medicines Initiative, har søsat ’New Drugs 4 Bad Bugs’-programmet med det formål at stimulere udviklingen af ny antibiotika. På G8-topmødet i juni var truslen fra resistente bakterier ligeledes på dagsordenen. Og i USA har præsident Obama lanceret en national handlingsplan mod bekæmpelse af antibiotikaresistens, ligesom EU-Kommissionen har offentliggjort en handlingsplan og vedtaget en række forslag for den fortsatte bekæmpelse af resistente bakterier.
I Norden har Nordisk Råd i en årrække haft antibiotika højt på dagsordenen med ’One Health’- initiativet. ’One Health’-initiativet er en fællesnordisk platform, der tager udgangspunkt i sammenhængen mellem sundhed og sygdom i dyr, mennesker og miljøet.
Senest er de nordiske sundheds-, fødevare- og landbrugsministre gået sammen om at fremme udvekslingen af de nordiske erfaringer og derigennem sikre en optimal fælles europæisk indsats på området.
Vi kan bryste os af tidligt at have haft fokus på resistens-problematikken, men multiresistente bakterier bør stadig prioriteres langt højere. For får vi ikke adresseret problemet, vil der i 2050 dø flere af resistente bakterier, end der i dag dør af kræft. En virkelighed, der synes at være hentet fra fortiden. Derfor bør emnet få topprioritet ikke kun på den sundhedspolitiske dagsorden, men på den brede politiske dagsorden – i Norden såvel som internationalt.
",0.0,3. december 2015,Hver tredje dansker vil i løbet af livet søge hjælp og behandling for psykiske lidelser. Og i det regnskab indgår børnefamilierne selvsagt også. Men i misforstået omsorg eller berøringsangst tier forældrene og de øvrige voksne om den hårde del af tilværelsen.
5902,/debat/2014/01/uddannelse-begynder-vuggestuen,Uddannelse begynder i vuggestuen,Andreas Rasch-Christensen," 
	I nytårstalen slog statsminister Helle Thorning-Schmidt (S) med rette på uddannelsesområdet. Uddannelse er altafgørende. Ikke kun traditionelle akademiske veje fra skole over det almene gymnasium, men uddannelse i dens mangfoldighed med fokus på faglige, sociale og motoriske kompetencer.

	Følgelig er skole- og erhvervsuddannelsesreformen af stor vigtighed, men statsministeren glemte at nævne førskoleområdet. Vi skal sætte ind tidligt. Gør vi ikke det, bryder vi ikke den negative sociale arv, og hver femte af årgang 2014 vil stå uden uddannelse. Vi ved, hvad der skal til for at undgå det scenarie. Læringskurven for de fleste topper faktisk mellem 0 og 3 år, så der skal sættes tidligt ind, hvis vi vil udnytte det største potentiale.

	Samfundsøkonomisk giver det god mening. Investeringer i sociale indsatser for børn i førskolealderen er blandt de mest effektive for samfundsøkonomien overhovedet. Jo tidligere, des bedre. Intet andet sted i uddannelsessystemet kan man bruge pengene så effektivt som i vuggestuer og børnehaver.

	Små børn har brug for at mærke og lære af kompetente voksne. Ikke på samme måde som i skolen, men med fokus på læring i dens mangfoldighed. Leg og læring er centrale og grundlæggende begreber i pædagogisk praksis. Det gælder både i relation til den pædagogiske planlægning og evaluering i arbejdet med temaerne i de pædagogiske læreplaner og i hverdagens konkrete aktiviteter og rutiner.

	Både leg og læring

	Netop fordi børn leger motiveret og engageret og fordyber sig i at skabe noget betydningsfuldt i en ’som om’-verden, lærer de noget om sig selv, hinanden og deres omverden og om, hvordan man agerer i den. Når et barn vil lære at cykle, handler det om at øve sig igen og igen på at holde balancen, træde i pedalerne og koordinere bevægelserne på den rigtige måde. Her er målet at kunne bevæge sig fremad på cyklen uden at vælte. Der er ingen grund til at opfordre barnet til at lade, som om det cykler. Hvis barnet allerede har lært det, kan det lege, at det er en berømt cykelrytter, og det kan gennem en Tour de France-leg forfine sine cyklefærdigheder.

	Høj kvalitetspædagogik skal kunne balancere mellem børnenes selvorganiserede legeaktiviteter på den ene side og relevante voksentilrettelagte pædagogiske aktiviteter på den anden side. At opnå den rette vægtning mellem leg og læring kræver, at pædagoger observerer, dokumenterer og reflekterer over egen og andres praksis, som de efterfølgende kan handle på fremadrettet. I for lang tid er begreberne leg og læring blevet betragtet som enten-eller og ikke et både-og. Det skal ændres.

	Pædagogiske kræfter afgørende

	Ledelsesmæssigt må der insisteres på disse perspektiver. Organisatorisk må der være rammer, der muliggør, at det pædagogiske udviklingsarbejde kan foregå, så pædagoger, pædagogfaglige ledere, andre ressourcepersoner og eksterne støttepersoner kan drøfte, evaluere og udvikle, hvordan leg og pædagogiske aktiviteter bedst bringes i spil. Der er sket meget siden indførelsen af pædagogiske læreplaner i 2004. Daginstitutioner har arbejdet med dem på mange forskellige måder. I 2008 blev der foretaget en national evaluering. Den bekræfter, at læreplanerne har været en løftestang for fagligheden i det pædagogiske arbejde, og den peger på nye udfordringer og muligheder især i relation til de udsatte børn. Arbejdet handler blandt andet om at støtte børn i udvikling af legeevnen, så de bliver i stand til på relevant og kompetent vis at deltage i legefællesskaber med andre børn og lære af det.

	Det handler om en fokuseret indsats rettet dels mod barnets læreprocesser og børnegruppen som helhed. Men daginstitutionerne kan kun give det kvalitetstilbud, hvis der er nok veluddannede pædagoger på stuen. Samtidig skal der satses massivt på udvikling af den nye pædagoguddannelse, så der genereres kompetencer, der kan understøtte børnenes læring i dagtilbuddene. Uddannelsen og den pædagogiske praksis må ikke se fokus på læring som en trussel mod legen. Børn kan ikke kan lege uden at lære, og det skal bruges konstruktivt og systematisk. Vi skal sætte ind tidligt. Til gavn for børnenes fremtid og samfundsøkonomien.

	 

Andreas Rasch-Christensen er forsknings- og udviklingschef ved VIA University College
",0.0,8. januar 2014,"	Det handler om en fokuseret indsats rettet dels mod barnets læreprocesser og børnegruppen som helhed. Men daginstitutionerne kan kun give det kvalitetstilbud, hvis der er nok veluddannede pædagoger på stuen. Samtidig skal der satses massivt på udvikling af den nye pædagoguddannelse, så der genereres kompetencer, der kan understøtte børnenes læring i dagtilbuddene. Uddannelsen og den pædagogiske praksis må ikke se fokus på læring som en trussel mod legen. Børn kan ikke kan lege uden at lære, og det skal bruges konstruktivt og systematisk. Vi skal sætte ind tidligt. Til gavn for børnenes fremtid og samfundsøkonomien."
8531,/debat/2012/12/skolepanelets-vurdering-folkeskolereformen,Skolepanelets vurdering af folkeskolereformen,Lars Højholt," Det er svært at forestille sig, at vores 500 elever i vores byskole skal få plads til flere værkstedstimer, når sløjd, hjemkundskab og idrætssalene allerede nu er booket op hele ugen igennem. Vi har en skole, der er over 100 år gammel og består udelukkende af små klasselokaler og et gangareal, som er for lille til at have møbler stående. Så vi kan ikke sende dem ud af klassen til gruppearbejde.
Hvis eleverne ikke må have lektier for mere, så frygter jeg, hvordan vi kan koordinere, at alle faktisk er færdige, når de har fri?
Jeg frygter også, at eleverne bare vil opleve mere af det samme, for hvis det er rigtig, at lærerne skal forberede sig mindre til mere undervisning, så dør alle idéer om omlægning fra traditionel undervisning til mere værkstedsorienteret undervisning ved fødslen.
Jeg har en søn i en livlig 3. klasse - og han har sukket siden 2. klasse efter at komme tidligt hjem fra SFO. Jeg er faktisk kommet til at love ham, at han ikke behøver at gå i SFO2. Han går i klasse med 23 andre, hvoraf flere har ‘ondt i livet‘. Så jeg kan godt forstå, at han vil opleve det som en straf, at han skal sidde og lave sine lektier midt i sin klasse, som jo ellers er noget, han øver sammen med mig i fred og ro derhjemme.
Desuden er det bekymrende, at staten giver 4 mia. - og kommunerne vil spare 3,5 mia. Det må simpelthen ikke ske! Det er ikke første gang, at staten løfter, mens kommunerne skærer, og det må ikke ske igen.
Britt Jadesø, forælder og lærer på Østre Skole i Nykøbing Falster
--- 
Reformen undlader at tage fat i det politisk mest ømfindtlige område - nemlig fordelingen af tosprogede. Den udfordring kan kun løses gennem et opgør med det frie skolevalg.
Søren Kramer, forælder
---
Udspillet afspejler i bekymrende grad konkurrencestaten med et enormt fokus på faglige resultater og konkurrence. De beskriver i udspillet Frederik i 8. klasse, der skal have timer på handelsskolen som uddannelsesforberedelse. Som om det ikke er nok, vælger han at cykle til handelsskolen for at vinde en konkurrence om at cykle mest. ALT - stort og småt - skal åbenbart målfastsættes som led i konkurrence. Der tales om trivsel - men ikke som mål i sig selv. Derimod er trivsel et instrument til at 'mindske undervisningsforstyrrende uro'.
Jeg synes heller ikke, der er megen tid til fritidsaktiviteter og fritidsjob (som nogle børn, måske især dem uden mange penge er afhængige af), med en 37-timersuge, som de ældste skal have.
Gro Hellesdatter Jacobsen, forælder
---
Det bedste er, at lærerne skal undervise i deres liniefag, og at andelen af de allerdygtigste elever i dansk og matematik skal stige år for år. Højt begavede børn i dag ikke bliver udfordret i undervisningen i tilstrækkelig grad, og derfor keder de sig. Engagerede og dygtige lærere er det vigtigste for alle børn i folkeskolen.
Det værste er dog, at niveaudeling ikke bliver muligt i tilstrækkeligt grad. Derfor kommer de højt begavede børn alligevel til at kede sig, da der ikke er nogen undervisning, der tager udgangspunkt i deres forudsætninger i bl.a. dansk og matematik.
Inga Thaysen, forælder til højt begavet barn og medlem af forældreforeningen ""Gifted Children"" samt forældreforeningen i Gentofte for børn med særlige behov
---
Det værste i mine øjne er, at denne skolereform stort set betales af lærerne. Desuden baserer mange af initiativerne sig på, hvad regeringen tror/synes, der virker og ikke på dokumenteret viden om, hvad der reelt set har en effekt. Er forældrene overhovedet interesseret i, at deres børn skal blive på skolen i så mange timer? Hvad med fritidsinteresserne?
Ole Kobberup Larsen, lærer på Grønnemose Skole i Gladsaxe
---
Det værste er det nye 'korps af udviklingskonsulenter', der lyder helt klart som en trussel! Nu skal der tjenes, masser af private, penge! Dernæst 'regelforenklingen', der bliver efterfulgt af 16 nye gråzoner, og sidst ‘mere tid sammen på skolen'. Det skal nok glæde en masse elever og forældre, der syntes, at dagene i skolen er alt for lange i forvejen! Og endelig på fjerdepladsen på en liste, der kunne være meget meget længere: 'Lokale muligheder for to voksne', der kan oversættes til 'Hvis I ellers har råd til det!' Det bedste er vel, at nu kan det ikke blive meget værre!
René Norqvist Hansen, forælder og skolebestyrelsesformand på Rådmandsgade Skole
---
Det bedste er, at lærerne kun skal undervise i linjefag, og at man vil anvende fagkonsulenter til at løfte skolen. Det værste er ensretningen af folkeskolen, nedskæring af lærernes forberedelsestid og ingen midler til øget inklusion og IT
Kristine Falgaard, forælder, lærer på Ny Hollænderskolen på Frederiksberg, forælder
---
Selve ideen med læringskonsulenter er god, men måske ikke som nationalt korps. I stedet bør de være kommunale korps, der kan få indgående kendskab til skolerne og være bannerførere både ved at deltage i arbejdet på den enkelte skole, og ved at inspirere med små kurser, oplæg, en der pacer og støtter i forandringsprocesser - både teoretisk og praktisk.
Det værste er dog, at man ikke tager et opgør med ""PPR""-institution, som i dag fungerer som en stat i staten og gennem mange år har virket disintegrerende og stigmatiserende af svage elever.
Else Marie Post, bl.a. tidligere pædagogisk konsulent for specialundervisning
---
Reformen er et skridt på vej til heldagsskolen. Det er godt for sammenhængskraften. Men samtidigt risikerer udvidelsen af skoledagen for de små klasser at tørlægge det pædagogiske rum i fritidsordningerne. Morgenåbning og et lille pusterum om eftermiddagen kunne blive til ren pasning. Mindre ressourcestærke forældre kunne desuden føle sig fristet til at melde deres børn ud. Det mest elegante ville jo være at integrere/sammenflette SFO-pædagogikken med undervisningen i løbet af skoledagen. Og så håber jeg, at kravet om vejledende timetildeling udmøntes på en måde, der forpligter til socioøkonomiske hensyn i kommunernes finansiering af skolerne.
Thorsten Schumann, forælder og skolebestyrelsesformand på Sønderskovskolen i Sønderborg
---
Det værste ved skolereformen er, at finansieringen skal ske igennem en ‘normalisering af arbejdstidsaftalen for lærere‘. Altså at vi skal undervise mere uden, at forberedelsestiden følger med. Det bedste er en erkendelse af, at eleverne i skolen skal have flere timer, for rigtig mange skoler har kun minimumstimetallet.
Katrine Vinther Nielsen, lærer på Beder Skole i Aarhus
---
Det værste ved skolereformen er måske, at den postulerer, at nu skal det være anderledes - lærerne skal tages med på råd. I virkeligheden er det hele besluttet - lige til den detalje, at lærerne skal finansiere reformen. Det er også hyklerisk at blive ved at påstå, at lærerne ikke skal arbejde mere, men anderledes.
Så er der de helt virkelighedsfjerne, lyserøde visioner om, hvor fint det hele bliver, hvis vi bare lader eleverne bevæge sig. Helt ærligt - tror I ikke vi har forsøgt det?
Detaljerne med pædagogerne og samarbejdet er også interessante. Hvad med de børn, der ikke går i SFO?
Thora Hvidtfeldt Rasmussen, lærer på Beder Skole
---
Hvorfor bliver kristendomsundervisningen ikke til religion/livsopfattelse? Lad os hæve minimumstimetallet og uddanne lærerne, så bevægelse indgår i alle fag. Praktiske musiske fag også i udskolingen og i flere timer. Jeg er desuden tilhænger at engelsk fra 1. klasse, men jeg ser gerne et forslag om at indføre andre målemetoder i folkeskolen.
Henriette Ritz Kylmann, forælder
---
En forlængelse af skoledagen vil betyde flere timer med børnene, som derved kan betyde, at de får tilført mere kapital. Dette ville i teorien kunne have en gavnlig effekt, når det gælder om at bryde den negative sociale arv. Lærerne laver meget ud over de timer, de er i skolen. Dette ser forældrene ikke. De ser kun deres barn, men en lærer har altså ofte over tyve børn i klassen. 
Kent Ravn, lærer og studerer pædagogisk sociologi
---
Det værste er at der tænkes i kvantitet fremfor kvalitet. Det er ikke timeantallet alene, men måden man forvalter sine timer på, der er afgørende for elevernes faglige såvel som menneskelige udvikling.
Kristoffer Høyrup Sørensen, lærervikar og læser pædagogisk filosofi på Institut for Uddannelse og Pædagogik
---
Jeg er rigtig positiv overfor en heldagsagtig skole. Ihvertfald trænger elever og lærere både til flere timer og et kvalitetsløft. Alt handler jo om, hvordan det implementeres. Det har jeg stor tillid til skolerne og lærerne godt kan finde ud af. Min præmis er naturligvis, at lærerne IKKE skal arbejde mere, end det de får løn for. De kommende overenskomsforhandlinger vil forhåbentlig give svar på, hvad det er lærerne IKKE skal lave, som de ellers indtil nu har lavet - når de nu formentlig skal til at undervise mere. Iøvrigt kan man ikke undervise uden at forberede sig. Og stile og opgaver skal jo heller ikke rettes i fritiden.
Kurt Sandau, lærer på Hastrupskolen i Køge
---
Der er ufatteligt mange gode ting ved den nye skolereform. For det første ser det ud til at lærere og pædagogers fagligheder kommer til at supplere hinanden endnu bedre. For det andet ser det ud til at skolens opgave med at udligne sociale skel får endnu bedre betingelser, og for det tredje ser det ud til at faglighed forståes bredere end blot boglighed. Det er en stor styrke, da læring i endnu højere grad får mulighed for at ske gennem andet en bogkundskab og tavleundervisning. For det fjerde ser jeg også en mulighed for, at folkeskolen og det pædagogiske personale får mere status og autoritet, hvilket kun er godt. Ikke mindst øjner jeg en skelsættende mulighed for at udvikle lærernes professionsforståelse, så de/vi i højere grad ser sig selv og kan fungere som læringsfacilitatorer og forbilleder for skabelsen af inkluderende læringsfællsskaber.
Gro Emmertsen Lund, tidligere lærer - nu konsulent i haslebo og partnere 
---
Det værste er ve, at der skal være så lange skoledage. 35 / 37 timer er alt for langt. I L. Reventlows Brahetrolleborg Skolevæsens Instrux fra 1784 stod der skrevet, at det er vigtigt, at de små skolebørn »altiid beholder deres Munterhed og Skolen ikke falder dem til Last. Med det for Øje bestemmes, at de smaae Børn forbliver det første halve Aar ikke over en Tiime i Skoelen. Korporlig Straf og grove Skieldsord er ikke det som Skoleholderen skal holde sine Børn i Orden med«. Selvom det er fra 1784 er det i dag stadig vigtig, at børn ikke er i skole/ institution så meget - hele dagen. Det er ikke timeomfanget, der giver læring. En skoleleder i København kunne lære børnene, det de skulle på ½ år. Erik Sigsgaard vil også vende timer og frikvarter om. Endvidere er det vigtigt at børn også er uden opsyn af voksne hele tiden.
Torben Conrad, forælder
---
Det bedste ved reformen er en skoledag med variation mellem stillesiddende aktiviteter og mere legebetonede ditto. Det værste er, at den eksisterende skolekultur skal bære reformtiltagene. Generelt set er klasserne præget af alt for megen uro til at læringen bliver effektiv. Der er et stort behov for nytænkning af lærerfunktionen henimod mere autentiske lærere, der kan og tør sætte dagsordenen i klasserne. Efteruddannelse løser ikke problemet. Hvis reformen er ""hardware"" er personalet ""software"". Og lige nu passer de ikke sammen.
Jørn Mortensen, speciallærer i Kerteminde Kommune




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,5. december 2012,"Det bedste ved reformen er en skoledag med variation mellem stillesiddende aktiviteter og mere legebetonede ditto. Det værste er, at den eksisterende skolekultur skal bære reformtiltagene. Generelt set er klasserne præget af alt for megen uro til at læringen bliver effektiv. Der er et stort behov for nytænkning af lærerfunktionen henimod mere autentiske lærere, der kan og tør sætte dagsordenen i klasserne. Efteruddannelse løser ikke problemet. Hvis reformen er ""hardware"" er personalet ""software"". Og lige nu passer de ikke sammen."
4958,/debat/leder/2014/05/eu,’Det er ikke EU – det er mig’,Mette Rodgers," 
	 

		Sikke et rod. Tyskerne har stemt en nynazist i Europa-Parlamentet. I Grækenland kommer det ekstremistiske Gyldent Daggry ind med to mandater, mens deres ultranationalistiske ligesindede i Ungarn, Jobbik, fastholdt sine tre sæder. I lande som Frankrig, Danmark og Storbritannien toppede den yderste højrefløj – Front National, Dansk Folkeparti og UKIP – de nationale afstemninger med fremgange på hhv. 19, 12 og 11 procentpoint sammenlignet med valget i 2009.

	I alt udgør yderpartierne – hvoraf hovedparten ligger på højrefløjen – nu 30,5 procent af det nye parlament.

	Først den gode nyhed: Der er stadigvæk et klart flertal hen over den politiske midte, der til enhver tid kan bremse fløjenes forsøg på at underminere systemet indefra.

	At de mange såkaldte antistyrker i dagene op til EP-valget gjorde alt for at lægge afstand til hinanden – DF og UKIP synes Front National er for antisemitisk, Front National synes Jobbik og Gyldent Daggry er en tak for ekstreme – giver desuden en indikation om, hvor svært det bliver for den yderste højrefløj at bruge deres fremgang til noget konkret.

	Det betyder ikke, at de styrkede fløje ikke vil skabe en værre larm i EP – men larm og kritiske spørgsmål kan være sundt nok. Det er unægtelig eksempler på støtte til bizarre projekter samt åbenlyst spild eller frås, der sælger billetter på dørtrinnene rundt om i Europa.

	Så det går nok. Eller gør det? For hvad fortæller det os, at knap en tredjedel af europæerne stemte imod den siddende politiske elite? Nu gik det jo lige så godt igen. Det værste af eurokrisen er blevet afværget, der er tegn på fremgang i selv de mest håbløse økonomier som den græske. Væksten er så småt ved at vende tilbage, og i flere lande falder ledigheden.

	Når vælgerne ikke falder på knæ og takker politikerne, men i stedet giver dem en lussing, er det svært at nå en anden konklusion, end at den førte politik – og måske den måde denne politik er blevet ført på – er uacceptabel for rigtig mange europæere. Politikerne har ikke prioriteret de områder, der betyder mest for folk – især job til en løn, man kan leve for.

	Populisterne har haft de lette svar. I Nordeuropa har det været: Luk grænserne igen. Indskrænk den fri bevægelighed i EU. Giv nationalstaterne retten til selv at bestemme, hvem de vil betale understøttelse og børnepenge til.

	Denne dagsorden vil vi ganske givet komme til at høre meget mere til i det kommende Europa-Parlament. Her finder de yderste fløje nemlig allierede blandt de øvrige politiske ’familier’ – særligt i Gruppen Europæiske Konservative og Reformister, hvor de britiske konservative sidder. Men også på venstrefløjen, hvor der er bekymring for, hvad den fri bevægelighed betyder for arbejdsmiljø og lønforhold.

	Det vil også være en sag, mange af de dybt rystede stats- og regeringschefer vil være åbne for at kigge på. De britiske konservative har allerede meddelt, at de vil halvere dagpengeperioden for EU-migranter fra seks til tre måneder.

	Det er ad denne vej, at yderfløjene for alvor vil få indflydelse efter dette valg. Ikke så meget gennem deres stærkere tilstedeværelse i parlamentet, men fordi de nationale eliter vil reagere på valglussingen ved at rykke til højre politisk.

	Imidlertid vil de narre sig selv, hvis de tror, at en stramning af velfærdsydelserne og retten til fri bevægelighed vil være nok til at lokke vælgerne tilbage. Først og fremmest fordi det er en myte, at EU-migranter er et dræn i de nationale velfærdssystemer. Men også fordi, søndagens valgresultat er et udtryk for en langt dybere mistillid til den siddende politiske elite – ikke mindst den hjemlige.

	Den mistillid handler langt fra kun om EU og immigrationspolitik, men stikker dybere. Det er sigende, at UKIP i Storbritannien får sit bedste valg nogensinde kun få dage efter, at en meningsmåling viser, antallet af briter, der vil stemme ja til at forlade unionen, er faldet til 37 procent. Med andre ord: Det er ikke er så meget EU-systemet, men de politikere, der arbejder i det, vælgerne ikke længere stoler på.

	Medmindre politikerne indser dette og finder en løsning på den tillidskrise, vil deres positioner – hjemme og i Bruxelles – være truet.
",0.0,27. maj 2014,"	Den mistillid handler langt fra kun om EU og immigrationspolitik, men stikker dybere. Det er sigende, at UKIP i Storbritannien får sit bedste valg nogensinde kun få dage efter, at en meningsmåling viser, antallet af briter, der vil stemme ja til at forlade unionen, er faldet til 37 procent. Med andre ord: Det er ikke er så meget EU-systemet, men de politikere, der arbejder i det, vælgerne ikke længere stoler på."
1493,/debat/2015/10/opslidende-vaere-groenlaender-danmark,Det er opslidende at være grønlænder i Danmark,Nauja Lynge," Selv mine veluddannede danske venner har alle en historie om fulde grønlændere, som jeg skal høre på. Den kendsgerning, at vi som grønlændere i Danmark har samme rettigheder som øvrige danske statsborgere, betyder nemlig ikke, at vi har lige muligheder. Der er sprogbarrierer, kulturbarrierer, og mest af alt kæmper vi alle med fordomme mod grønlændere.
Alle samtaler skal først omkring hele alkoholproblematikken og de stakkels ofre. Det tager pusten fra mig.
Det betyder, at jeg som grønlænder i Danmark skal gå flere omveje, uanset om det handler om at søge et job eller skabe debat om vores vilkår her i Danmark. Jeg skal være mere velforberedt end mine etniske landsmænd, simpelthen fordi mit udseende automatisk sætter mig i bås.
Læs også: ’Jeg kender alle grønlænder- vittighederne’
Som barn gjorde det vanvittigt ondt. Jeg ønskede tit, at jeg havde lyst hår og et mere danskklingende navn. Som voksen er det bare irriterende.
Jeg hilser derfor rapporten om ligebehandling af grønlændere i Danmark, som Institut for Menneskerettigheder offentliggjorde i går, velkommen.
Det er vigtigt at få dokumenteret, at grønlændere i Danmark har brug for særlig opmærksomhed, hvis de skal have de samme muligheder som andre danskere.
Grønlændere oplever, at de bliver mødt med fordomme af etniske danskere flere steder i det offentlige system. Og andelen af socialt udsatte grønlændere er langt højere end andelen af socialt udsatte i den øvrige danske befolkning.
Markedsføring
Men faktisk er det nærmest umuligt at redegøre nøjagtigt for, hvor slemt det står til med grønlændere i Danmark. Vi går nemlig ofte stille med dørene – ja, altså lige med undtagelse af de fulde og synlige grønlændere i parken.
Og selvfølgelig skal de socialt udsatte grønlændere have hjælp. Men ofte bliver etableringen af en varmestue mest af alt brugt som markedsføring for en kommune, der så slipper for at gøre mere.
Læs også: Grønlændere i Danmark har samme problemer som andre indvandrere
Den indsats kan under ingen omstændigheder stå alene. Og man skal huske, at hver gang overskrifter om etablering af varmestue for grønlændere når forsiderne, bidrager de til at fastholde det negative billede på en grønlænder som en drukkenbolt. Prøv at google noget neutralt som ’grønlændere i Danmark’. Samtlige links vil omhandle socialt udsatte grønlændere, selv om ordet ’udsat’ slet ikke indgår i søgningen.
Det er opslidende at være grønlænder i Danmark – både for de socialt udsatte og for de såkaldt velintegrerede som mig.
Der er ingen integrationspolitik for grønlændere i Danmark. Netop fordi vi er danske statsborgere, modtager vi ikke integrationstilbud på lige fod med indvandrere.
Hvem har ansvaret?
Grønlændere bosat i Danmark er heller ikke repræsenteret i eksempelvis Rådet for Etniske Minoriteter, i kommunerne, i Folketinget eller i det hele taget dér, hvor man har indflydelse.
Som grønlænder udstiller jeg dermed en skrøbelighed i det danske samfund. En slags konstruktionsfejl i Rigsfællesskabet. Det er højst usædvanligt, at grønlændere i Danmark på intet tidspunkt er blevet inddraget i beslutninger om vores virke og rettigheder i Danmark.
På trods af, at jeg er velintegreret, føler jeg stadig, at jeg tilhører en gruppe i samfundet, som rangerer meget lavt.
Det kan vi kun lave om på ved, at flere herboende grønlændere bliver en del af det offentlige rum, det vil sige offentlige fora som vigtige råd og organer og kommunalbestyrelser. De steder, hvor vi bliver synlige og får indflydelse på det samfund, vi er en del af.
Har vi grønlændere ikke selv et ansvar? Jo, selvfølgelig. Men problemet med de mange fordomme er, at de afføder en magtesløshed hos grønlændere, som desværre fører til, at vi forholder os passive eller giver op. Vi er hele tiden et skridt bagud.
Dengang min farfars generation debatterede med danskere, havde de stor glæde af hinanden. Grønlændere var så glade for den hjælp, de fik fra danskere. Sådan er det ikke i dag.
Det kan en smule politisk velvilje ændre på. Men hvordan skal man kunne træffe de rigtige beslutninger om, hvad der er godt for grønlændere i Danmark, uden at inddrage os, og uden at have tilstrækkelige informationer om os?
Vi er aldrig blevet spurgt, hvad vi ønsker. Alene af den grund glæder det mig, at vi nu har fået nogle anbefalinger fra Institut for Menneskerettigheder. Det er her i Danmark, vi skal starte med at styrke vores fælles fundament. Det vil styrke grønlænderes position i samfundet. Det vil gavne hele Rigsfællesskabet.
Nauja Lynge er debattør




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",12.0,22. oktober 2015,Læs også: ’Jeg kender alle grønlænder- vittighederne’
1041,/debat/2016/01/usa-paa-vej-afskaffe-doedsstraf,Er USA på vej til at afskaffe dødsstraf?,Nick Cohen," For længe siden, i 1992, kendte den demokratiske præsidentkandidat, Bill Clintons stab alt til den daværende Arkansas-guvernørs problemer med at holde sit lem inden for bukserne. Offentligheden fik først kendskab til hans stærke kønsdrift, da Clintons tidligere elskerinde, en natklubsangerinde af den type, mødre engang advarede deres sønner mod, trådte offentligt frem og bekendtgjorde deres relation.
Clinton prøvede at lyve og benægte, men sangerinden fremlagde en båndoptagelse af deres intime samtaler. Clinton-lejrens forsvar – at »alle lyver om sex« – faldt ikke i god jord.
Heldigvis for Clinton havde Arkansas en indsat ved navn Ricky Ray Rector på dødsgangen. Han havde myrdet en politimand og rettet pistolen mod sig selv. På en eller anden måde havde han overlevet selvmordsforsøget, og Clinton fløj nu hjem for at sikre hans henrettelse kunne skride uhindret frem, selv om Rector var for hjerneskadet til at forstå anklagerne mod sig.
Jeg tror aldrig, forfatter og journalist Christopher Hitchens kom sig over den vrede, han følte vælde op i sig ved synet af en hvid ’progressiv’ fra en stat i den gamle Konføderation, der tog livet af en sort mand for at redde sin karriere. Men Clintons ’positionering’ hjalp ham til at blive USA’s 42. præsident.
1990’erne virker som længe siden nu. På sin egen amerikanske måde ser den amerikanske dødsstrafskultur ud til at bevæge sig mod sin egen undergang.
»Der er et stort skred i gang,« fortæller Robert Dunham fra det amerikanske Death Penalty Information Center mig. Antallet af afsagte dødsdomme faldt kraftigt i 2015, og antallet af henrettelser nåede det laveste niveau i et kvart århundrede.
Dunham er en tidligere advokat, der blev aktivist. Han overtog en fattig latino som klient. Manden havde et alvorligt psykisk handicap og kunne ikke forstå sagen mod ham. Hans første beskikkede advokat havde ikke gidet at forsvare ham ordentligt, fordi han selv kandiderede til en politisk post. Dunham erfarede her, at et af de bedste argumenter mod dødsstraf er, at fattige kriminelle som regel får elendige advokater.
Samfundets opgave?
Selv blandt republikanere vokser modstanden mod dødsstraf i dag. Det viser sig, at der er vægtige konservative argumenter mod dødsstraf. Den libertarianske strømning i partiet spørger: Findes der noget større overgreb fra en statsmagt, end når den tager en borgers liv?
Lige siden dna-beviser har vist, at mange henrettede var uskyldige, har kristne konservative brudt deres hjerner med, hvordan de kan forene modstand mod abort med støtte til dødsstraf.
Jeg har aldrig været sikker på, hvordan jeg ville selv ville svare på spørgsmålet: Hvad ønsker du, der skal ske med den person, der har myrdet en, du elsker? Ville jeg kunne sige: Det er samfundets opgave at sikre en retfærdighed, der tilfredsstiller individuel hævntørst. Jeg følte ikke behov for at protestere mod henrettelsen af ??Saddam Hussein. Hans folkemord på kurderne syntes at være begrundelse nok. Og jeg tvivler på, at jeg ville være gået på barrikaderne for at redde seriemorderne Fred og Rosemary West. Men mange års erfaringer med statssanktioneret drab har sat de amerikanske dødsstrafmodstandere i stand til at formulere svar til ofrene, der ikke lyder som klicheer fra lidenskabsløse bureaukrater.
De langvarige, dyre appelprocesser forhindrer de efterladte i at komme videre med deres liv. Morderen træder næsten i offerets sted, når forsvarsadvokater bruger år på at finde gode grunde til at nedsætte straffen.
Glat villighed
Det er nogle gange svært at opretholde troen på den liberale idé om, at verden trods alt gør fremskridt, men faktum er, at så mange lande i dag har afskaffet dødsstraffen, at de sidste lande tilbage, der endnu praktiserer det i større stil, er Kina – hvor staten bruger henrettelse for at sikre magtfastholdelse for den kommunistiske elite – og Saudi-Arabien og Iran – hvor islamiske straffeformer fungerer på lignende måde for de derværende klerikale eliter. USA var engang en del deres selskab.
Et åbent spørgsmål er dog, om den løfterige tendens kan overleve præsidentvalget i 2016. Donald Trump har allerede krævet obligatoriske dødsdomme for drab på politifolk. Hvis han eller en anden højreorienteret republikansk præsidentkandidat fører sig frem på at være tough on crime, skal vi ikke nødvendigvis regne med, at den demokratiske kandidat vil imødegå ham. Med det faldende antal henrettelser og det voksende mindretal af republikanerne, der støtter en afskaffelse af dødsstraffen, vil det ganske vist ikke kræve stort politisk mod at kæmpe imod. Men den demokratiske kandidat bliver Bill Clintons kone. Og nej, det er ikke sexistisk at påminde om hendes ægteskab – og ikke kun fordi hendes mands politiske karriere blev afsæt for hendes egen.
Hillary Clinton har hele sin mands glatte villighed til at sige eller gøre hvad som helst, der kan vinde et valg eller i det mindste undslippe vanskeligheder. Det lille skridt, hun behøver at tage for at give den voksende bevægelse mod dødsstraf ægte fremdrift, er at lægge sin egen indflydelsesrige stemme bag den. Det er hun ude af stand til.
Adspurgt i oktober, erklærede hun, at hun gerne ville bevare et »politiske råderum« i dette spørgsmål. Hun medgav, at fattige og de sorte led mest, men ville uanset dette foretrække at beholde dødsstraffen, som potentielt relevant for ’ekstreme tilfælde’.
Måske er 1990’erne alligevel ikke så længe siden.
© The Observer og Information. 
Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",2.0,2. januar 2016,De 5 artikler I har brugt mest tid på
2389,/debat/leder/2015/06/boligfedteri,Boligfedteri,David Rehling," Gæt en gåde: Når politikere giver begunstigelser til boligejere, hvem er det så, der betaler? Brug tænkepausen ... Ja, ja, svaret er rigtigt: Begunstigelser af boligejere betales af dem, der ikke ejer bolig. De, der ejer bolig, er typisk velhavende, mens de, der ikke ejer bolig, typisk ikke er det. Begunstigelser af boligejere overfører penge fra fattige til rige.
Derfor er det skamløst, når politiske partier kappes om at fedte for boligejere. I går foreslog Venstre at forlænge det nuværende skattestop for boligejere frem til 2025. Det vil koste statskassen fire til fem milliarder kr., har Økonomi- og Indenrigsministeriet anslået.
Protesterer Socialdemokraterne imod en sådan fremtidssikret social skævhed? Næh, slet ikke. Finansminister Bjarne Corydon spinder til DR: »Hvis det er Venstres tilbud til os, så er vi klar til det.«
Dermed bryder Corydon med sin radikale regeringspartner, der i valgkampen har foreslået, at boligskatterne efter år 2020 skal følge den generelle lønudvikling.
Boligskattestoppet var et af Fogh-regeringernes mere uansvarlige påhit. Det blev indført i 2002 og var med til at puste boligboblen op, så den i Danmark brast meget mere smertefuldt end i andre lande ved finanskrakket i 2008.
En bolig kan være dejlig at eje, men ejerskabet behøver ikke nødvendigvis at indbefatte, at der i kælderen står et seddeltrykkeri, som pr. måned fremstiller flere kontanter, end boligejeren kan tjene ved at gå på arbejde. Sådan som det var tilfældet midt i 00’erne.
De økonomiske vismænd konstaterede for to uger siden, at netop nu er »et hensigtsmæssigt tidspunkt« at lade ejendomsværdiskatten stige. Det skyldes, at renten er meget lav, og det presser boligpriserne opad, fordi folk har råd til at købe dyrt. En boligskattestigning vil modvirke den tendens. For at undgå at nogle ejere klemmes i prisfald, foreslår vismændene en skatterabat, der udfases, efterhånden som priserne stiger.
Saglige modeller findes altså som middel mod boligspekulation og nye bobler. At blå blok foretrækker at fedte, er beklageligt. At Socialdemokraterne fedter med, er ... Ja, her er en ny gåde: Find selv ordet.
",42.0,12. juni 2015,"Dermed bryder Corydon med sin radikale regeringspartner, der i valgkampen har foreslået, at boligskatterne efter år 2020 skal følge den generelle lønudvikling."
2184,/debat/2015/07/apolitisk-feminisme-ligegyldig,Apolitisk feminisme er ligegyldig,Sebastian Mohr," KRONIK – I begyndelsen af måneden hyldede KVINFO Folketingets nye forkvinde. På Facebook skrev Danmarks videns- og udviklingscenter for køn, ligestilling og mangfoldighed, at Pia Kjærsgaard har skrevet »ligestillingshistorie«. At Dansk Folkepartis tidligere forkvinde har skrevet politisk historie, er vi alle sammen enige om – men ligefrem ligestillingshistorie?
Som svar på den efterfølgende kritik har KVINFO meldt ud, at man står ved bemærkningen på Facebook: Man hylder alle kvinder, der indtager en vigtig stilling for første gang, uanset politisk tilknytning. Men er det så nemt?
KVINFO er en selvejende institution under Kulturministeriet og dermed direkte afhængig af sympatien fra de politiske beslutningstagere. At KVINFO derfor ikke vælger en bestemt politisk side er forståeligt. Men spørgsmålet er jo, om et videns- og udviklingscenter for køn, ligestilling og mangfoldighed med visionen om at skabe et mere lige og mangfoldigt samfund overhovedet kan tillade sig at være upolitisk uden at gøre sig selv overflødig. Kan der argumenteres for feministiske værdier og visioner uden at være politisk?
Det mener jeg ikke. Frem for at tage Pia Kjærsgaards valg til forkvinde for Folketinget som et tegn på ligestilling, skulle vi snarere diskutere, om en feministisk institution kan hylde en kvinde, der omtaler sig selv som antifeminist? Bør et videnscenter for mangfoldighed fejre en politiker alene på grund af hendes køn, når hun samtidig, igennem hele sin politiske karriere, har nægtet at give lige rettigheder til mennesker, som ikke hører til den etnisk danske og heteronormative inderkreds, som hendes parti værner om? Og handler ligestilling i dag kun om, hvor mange kvinder der sidder på topposterne?
Mere end topposter
En af feminismens stærkeste sider er dens vilje til selvkritik, og ifølge den amerikanske filosof og feminist Donna Haraway er situeret viden – altså det at tage højde for ens eget normative ståsted, mens man øver kritik – grundlæggende vigtig og afgørende for feminisme. Det private kan derfor ikke skilles fra det politiske, og det politiske er dybt forbundet med det private.
Ligestilling, forstået som lige rettigheder, pligter og muligheder for kvinder og mænd, er en af feminismens centrale anliggender. Feministisk oprør og politisk aktivitet er grundet iagttagelsen, at samfundet – i hvert fald i den vestlige kapitalistiske verden – baserer sig på patriarkatet, forstået som et system af sociale strukturer og praksisser, hvorigennem mænd dominerer, undertrykker og udnytter kvinder. En måde at måle denne undertrykkelse på er at tælle, hvor mange afgørende stillinger i samfundet, der er besat af kvinder. Ser vi på Danmark, kan vi konstatere, at Danmark er et samfund, hvor mænd besætter de fleste af disse stillinger, og hvor arbejds- og uddannelsesmarkedet er stærkt kønsopdelt: Kun cirka 37 procent af de nuværende folketingsmedlemmer og kun cirka 19 procent af bestyrelsesmedlemmerne i danske aktieselskaber er kvinder. Og uanset hvilken løngruppe, man kigger på, tjener mænd i gennemsnit mere end kvinder. De fleste mænd arbejder i den private sektor med høje lønninger, mens kvinderne fortrinsvis arbejder i den offentlige sektor, hvor lønningerne er lavere. Mænd vælger uddannelser som økonom, ingeniør, og it-specialist, mens kvinder vælger omsorgs-, pleje- og kontorarbejde.
Men spørgsmålet om ligestilling er mere kompliceret end en simpel optælling af antallet af kvinder og mænd på topposter. Og at vi har fået en Folketingsforkvinde er ikke nødvendigvis det samme som et fremskridt for ligestilling og mangfoldighed. KVINFO forstår sig selv som Danmarks førende institution, når det gælder spørgsmål om køn, ligestilling og mangfoldighed. Visionen er »en fri, ligestillet og mangfoldig fremtid«, som man kan læse på centrets hjemmeside. Derudover går KVINFO ind for »et intersektionelt og normkritisk perspektiv«, hvilket vil sige, at man ikke kun betragter spørgsmål om ligestilling med et snævert blik på køn, men med et udvidet syn på, hvordan køn i samspil med andre socialt virksomme kategorier – som for eksempel alder, klasse, etnicitet, eller seksualitet – gør en forskel i ligestillingsspørgsmål. KVINFO har ligefrem sat sig selv det særlige mål »at drive hele samfundet i en mere progressiv og mangfoldig retning« i perioden 2015-2017.
Snævert blik på køn
Pia Kjærsgaards politiske karriere er bygget på det helt modsatte. Her kommer et par milepæle i Dansk Folkepartis kamp mod mangfoldigheden: I 2000 kom Kjærsgaard sammen med Peter Skaarup og Kristian Thulesen Dahl med et lovforslag om at afholde en folkeafstemning om, hvorvidt Danmark skal udvikle sig til et multietnisk samfund. Et forslag som Skaarup, Thulesen Dahl og Kjærsgaard begrundede med, at Danmark ikke kunne tåle den nuværende mangfoldighed. I 2012 stemte Dansk Folkeparti imod vedtagelse af loven om, at partnere af samme køn kan gifte sig i kirken. Og i 2013 fortalte Pia Kjærsgaard i et interview med Berlingske om sin holdning til feminisme: »Jeg er så langt væk fra at være feminist, som man overhovedet kan komme, og jeg kan ganske enkelt ikke holde feminisme ud«.
Når man tager den feministiske arv af selvkritik og situeret viden til sig, så savner man i det her tilfælde KVINFO’s vilje til at tage det emancipatoriske og politiske projekt, der er forbundet med ligestilling og mangfoldighed, alvorligt. Feministerne har altid måtte kæmpe for et mere lige samfund – politisk, intellektuelt og privat. Men den feministiske kamp om et mere lige samfund synes at være gået fortabt i KVINFO’s bekymring om politisk sympati og velvilje. En hyggeversion af feministisk samfundskritik har erstattet den ubekvemme politiske konfrontation. Denne udprægede længsel efter hygge kan forundre, særligt når valget af Pia Kjærsgaard til Folketingets forkvinde egentlig skulle have givet anledning til at markere vigtigheden af et mere lige og mangfoldig samfund over for den politiske overmagt på højrefløjen.
Når KVINFO så stædigt holder fast i, at Pia Kjærsgaard har skrevet ligestillingshistorie, så giver det anledning til at reflektere over, hvad kampen for ligestilling egentlig er for noget, hvordan den hænger sammen med feminisme og ikke mindst, hvilken rolle KVINFO har i denne dynamik.
For nu kan man som feminist kun håbe på, at Danmarks videns- og udviklingscenter for køn, ligestilling og mangfoldighed i fremtiden vil tage sine egne visioner og værdier til sig og vil hylde dem, der faktisk har gjort en indsats for ligestilling og mangfoldighed – uanset køn og uanset politiske farver.
Sebastian Mohr er adjunkt på Danmarks Institut for Pædagogik og Uddannelse, Aarhus Universitet
",50.0,10. juli 2015,Mere end topposter
7758,/debat/2013/04/blot-ofre,Alle blot ofre?,Peter Tudvad," Kort før påske holdt jeg foredrag på den danske ambassade i Berlin: Sporene fra Det Tredje Rige. Ved et hændeligt uheld eller en freudiansk fejl var arrangørerne i deres annoncering kommet for skade at supplere titlens første substantiv med et ekstra r: Sporerne fra Det Tredje Rige. Men når ondt skulle være, var brøleren ganske sigende, for når man søger at nære den ofte rigeligt kulørte interesse for Hitlers førerstat, er dét netop spørgsmålet: spor eller sporer?
I hovedstaden i Den Tyske Forbundsrepublik er det ikke sporer, men spor fra Det Tredje Rige, man finder. Berlin er i dag oversået med mindesmærker, der som offentlige skriftemål bekender Tysklands historiske skyld for alverden:
Bedst kendt er mindesmærket for Europas myrdede jøder, 2.711 betonsteler, der som skamstøtter spreder sig ud over 19.000 kvadratmeter lige bag Brandenburger Tor. Da man anlagde mindesmærket, stødte man i jorden under det på adskillige bunkeranlæg fra nazitiden, som man symptomatisk for emnets følsomhed straks forseglede for at undgå, at neonazister og andre nationalromantikere skulle forvandle dem til valfartssteder.
Mange andre mindesmærker kunne nævnes, men som sådanne udgør de sjældent egentlige spor fra Det Tredje Rige. Der er dog undtagelser, frem for alle Neue Wache på Unter den Linden, en nyklassicistisk bygning fra 1818, som oprindeligt blev bygget som militær hovedvagt under det prøjsiske kongedømme, men som hundrede år senere blev ombygget til et mindesmærke for de faldne i 1. verdenskrig. Da nazisterne kom til magten, blev det forvandlet til et sted, hvor man ærede de døde soldater som nationens helte og martyrer. Med andre ord var det ikke længere et spørgsmål om at sørge, men om at fremmane de dødes krigeriske ånd af deres fjerne grave på slagmarkerne for at spore de endnu levende tyskeres kampvilje.
Efter 2. Verdenskrig kom Neue Wache til at ligge i DDR, hvor det kommunistiske regime efter nogen tøven omtolkede stedet til et mindesmærke for fascismens og militarismens ofre – hvorefter man igen som under det nazistiske regime kunne se militærparader og strækmarch foran den gamle bygning: militarisme i antimilitarismens navn!
Således gentager historien sig bestandigt, selvom dens kustoder hævder, at de netop vil hindre, at den gør det. Og således mente daværende forbundskansler Helmut Kohl også blot at tjene det moralske almenvel, da han i 1993 gennemtrumfede endnu en arkitektonisk og ideologisk omkalfatring af Neue Wache. Nu skulle bygningen være et samlet minde over alle, absolut alle, ofre for krig, voldsherredømme og fordrivelse, jøder, sintier og romaer – samt naturligvis tyskere.
På den måde endte Neue Wache med at blive et mindesmærke, hvor også de soldater, der myrdede jøder og kommunister bag fronten under Hitlertysklands angreb på Sovjetunionen, kunne minde sig selv som ofre for det totalitære regime, som havde forført dem. Det var for meget for en gruppe demonstranter, der ved indvielsen af det nye, gamle mindesmærke stillede sig op med et stort foto af en tysk soldat i færd med at skyde en nøgen kvinde og et lille barn: »Alle blot ofre?« stod der på fotografiet. Politiet reagerede prompte og opløste demonstrationen.
Men nu tilbage til den danske ambassade og mit foredrag, for den efterfølgende diskussion overraskede mig! Publikum var alt andet end drakoniske i deres dom over de menige tyskere, som de ikke mente havde kunnet gøre andet end at parere ordre. De levede jo under et repressionssystem med titusinder af kz- og andre lejre. Men hvis dette forhold diskulperer dem, så var lejrenes vagter og bødler heller ikke andet end uskyldige ofre for nazismen, for de måtte jo ligesom de fanger, de mishandlede og førte til galgen eller i gaskamret, selv frygte at blive sendt samme vej, hvis ikke de gjorde deres arbejde. »Alle blot ofre?«
Nej, alle var ikke ofre, for tyskerne havde trods nok så vanskelige forhold et valg, et valg, der konstituerer selve det menneskelige kår: den moralske dømmekraft. Det var den, de suspenderede, når de adlød deres foresatte. Og det er den, vi fremdeles suspenderer, når vi gør bødler og ofre til ét.
Sporene fra Det Tredje Rige er få, sporerne lykkeligvis færre – men måske er det snarere den etiske afsporing af den historiske lære, vi bør tage os i agt for. 
Peter Tudvad er filosof og forfatter
",16.0,5. april 2013,"Nej, alle var ikke ofre, for tyskerne havde trods nok så vanskelige forhold et valg, et valg, der konstituerer selve det menneskelige kår: den moralske dømmekraft. Det var den, de suspenderede, når de adlød deres foresatte. Og det er den, vi fremdeles suspenderer, når vi gør bødler og ofre til ét."
1558,/debat/2015/10/laeserbreve-17,Læserbreve,Redaktionen," DF er ikke et egnsfænomen
Villy Søgaard, Ribe
David Rehling nævner i sin anmeldelse af Peter Nedergaards bog Hjemstavnsmanden, at Kristian Thulesen Dahl »hele sit liv kun har boet i et begrænset sønderjysk område omkring Vonge, Give og Nørre Snede, og han bærer just denne egns rodfæstede værdier« (»Tulle, Rousseau og flæskestegen«, den 5. oktober). Bortset fra at ingen af de nævnte steder ligger i Sønderjylland, så er forestillingen om DF som et særligt egnsfænomen overvejende forkert.
Forestillingen blev grafisk illustreret under valgkampen med de gule områder på danmarkskortet. Men selv om der er forskel på partiernes andel af stemmerne i de forskellige dele af landet, så er de politiske modsætninger, der findes overalt i landet, langt vigtigere end disse nuancer. Der var således ikke nævneværdig forskel på opbakningen til DF i Tårnby Kommune eller på Københavns Vestegn og i Sønderjylland. Når grafikken så ud, som den gjorde, var det først og fremmest fordi, Socialdemokraterne fik et dårligere valg i de gule områder end i storbyerne.
Både bogtitlen og anmeldelsen bærer med andre ord ved til geografiske stereotyper, som næppe holder for en nærmere analyse. Det er næppe befordrende for forståelsen af Dansk Folkeparti som politisk fænomen.
Løft EUDP-budgettet
Frida Frost, formand for Ingeniørforeningen IDA
Når politikere diskuterer et forslag, er finansieringen ofte en showstopper for forslagets videre færd. Når det gælder EUDP-programmet er problemstillingen på barok vis nærmest modsat.
Programmet støtter udviklingen af nye klimavenlige energiteknologier og nærer dermed den fortsatte udvikling af en dansk clean-tech-branche, som hvert år eksporterer energiteknologier for milliardbeløb og bidrager med tusindvis af job og indtægter til statskassen. Det kunne man da godt kalde en form for finansiering efter min opfattelse – og en succes, man burde nurse for at sikre dens fortsatte eksistens. Så hvad er problemet, kunne man spørge? Problemet er, at regeringen i sit udspil til finanslov for 2016 lægger op til en drastisk beskæring af EUDP-midlerne – fra ca. 375 millioner kroner i 2015 til knap 53 millioner kroner i 2016.
Det hænger i mine øjne ikke sammen. Slet ikke, når man tager i betragtning, at programmet blandt andet får ansøgninger fra mange små og mellemstore virksomheder. Altså virksomheder, som regeringen i anden sammenhæng gerne ser i vækst.
Derfor håber jeg, at de kommende finanslovforhandlinger vil sikre et kraftigt løft af EUDP-budgettet. Og der er ingen grund til at holde igen: Selv en markant forøgelse vil være beskeden set i forhold til det potentiale, der er for at forsyne verdens lande med dansk udviklede teknologier, der hjælper med at spare på energien og bidrager til at sætte en prop i CO2-hullet.
Dyr statslig udflytning
Søren Blaabjerg, Hørning
En særlig vinkel i debatten synes helt at være blevet glemt i forbindelse med den planlagte geografiske spredning af statslige organer ud over landet, nemlig: Hvad vil dette cirkus ikke komme til at koste i form af ekstra rejseri med deraf følgende ekstra miljøbelastning, ekstra rejsetid til pendling med deraf følgende stress, mindre skattegrundlag på grund af fradragsret for transport mellem hjem og arbejde og så videre?
",0.0,10. oktober 2015,"Når politikere diskuterer et forslag, er finansieringen ofte en showstopper for forslagets videre færd. Når det gælder EUDP-programmet er problemstillingen på barok vis nærmest modsat."
4181,/debat/leder/2014/09/modet-vente-gevinsten,Modet til at vente med gevinsten,David Rehling," Jublende råbte Helle Thorning-Schmidt på valgaftenen i september 2011: »Vi gjorde det!« Og jo, centrum-venstrepartierne havde fået flere stemmer end de borgerlige. Helle Thorning-Schmidt kunne danne regering. Men hvad har den regering gjort siden da?
Som fortalt i mandagens Information har centrum-venstre-tænketanken Cevea i et notat set på udviklingen i en række danske nøgletal over de seneste tre år. Konklusionen lyder: »Nøgletallene tyder på en vis positiv udvikling, især i forhold til arbejdsmarkedet. Men det er ikke en overbevisende positiv udvikling, og for en række nøgletal er vi tættere på stagnation.«
Positivt søger Ceveas analysechef, Jens Jonatan Steen, at udlægge undersøgelsen således: »Regeringen overtog nærmest et konkursbo, som de har været i stand til at istandsætte og bygge videre på. Der er væsentlige succeser gennem de seneste tre år. Især at regeringen har været i stand til at få flere i arbejde og færre arbejdsløse. Ud fra hvad regeringen overtog fra Venstre og Konservative, er de på lange strækninger lykkedes med at vende nedturen. Pilen peger ikke længere nedad. Nu peger det ligeud, og på enkelte områder er det sågar begyndt at gå fremad.«
Økonomiprofessor ved Aarhus Universitet Bo Sandemann Rasmussen nikker til Ceveas tal og forklarer, at regeringens fokus er at bringe den offentlige sektor i balance mellem indtægter og udgifter på længere sigt: »Vækst på den korte bane har ikke været øverst på regeringens agenda. Det har handlet mere om 2020-planer.«
Og se, det er jo modigt af regeringen. Den har afstået fra at indkassere kortsigtede gevinster. Det indebærer til gengæld en risiko. Nemlig, at gevinsterne tilfalder en opposition, der kommer til efter næste valg. Økonomiprofessor Sandemann fremhæver: »Der har regeringen måske forregnet sig, fordi man måske har håbet på, at der ville komme et opsving af sig selv, men så har det vist sig, at det europæiske opsving har været mere skrøbeligt, end man turde frygte.«
Regeringspartierne korser sig ved udsigten til, at gevinsten falder i de forkerte hænder. Socialdemokraternes finanslovordfører, Jesper Petersen, sværger: »Det vil simpelthen være så træls, hvis Løkke skal have lov til at komme tilbage og formøble det hele, uden at det kommer fællesskabet til gode. Det skal blive løgn.« Med samme kampgejst erklærer de radikales Camilla Hersom: »Vi har ikke tænkt os at tabe næste valg.«
Så meget står fast, at der er byttet om på, hvilke partier der i det lange perspektiv står som samlere og spredere. I tidligere årtier har borgerlige politikere udtrykt forbitrelse over, at deres regeringer måtte tage de upopulære beslutninger om at stramme og spare, hvorpå Socialdemokraterne kom og soldede det hele op. Rigtigt er det, at den konservative Poul Schlüters regeringer i første halvdel af 1980’erne bragte landet på ret kurs efter Anker Jørgensens socialdemokratiske dalretid. Men Schlüter kom til sidst til at stramme for meget. Det banede vej for, at Poul Nyrup, Mogens Lykketoft og Marianne Jelveds SR-ledede regeringer i 1990’erne satte gang i Danmark. Deres succes blev imidlertid sat over styr af Anders Foghs VKO-flertal efter 2001. Danmark blev boblernes land, og det blev smerteligt, da de brast.
De Radikale lukkede Socialdemokraternes og SF’s valgkampgavebod allerede under regeringsforhandlingerne i 2011, og Helle Thorning-Schmidt og hendes ledende socialdemokratiske ministerkolleger har accepteret den lukning som et vilkår for at være med i en regering.
Man kan drøfte: Har lukningen været for hårdhændet? Men ikke, at den har været konsekvent. Man kan mene, at regeringen har gjort sig til embedsmænd mere end politikere – og man kan deri se en sammenhæng med, at Thorning, Corydon og Vestager alle tre indledte deres karrierer som embedsmænd (som henholdsvis sekretariatsleder i Europa-Parlamentet, i det socialdemokratiske sekretariat på Christiansborg og i Økonomistyrelsen).
Men alt det ændrer intet ved, at antagelsen om, at politikere kun ser så langt som deres næsetip og næste valgdag, er grundigt afkræftet af den nuværende regering. På dens egen risiko.
",0.0,17. september 2014,"Så meget står fast, at der er byttet om på, hvilke partier der i det lange perspektiv står som samlere og spredere. I tidligere årtier har borgerlige politikere udtrykt forbitrelse over, at deres regeringer måtte tage de upopulære beslutninger om at stramme og spare, hvorpå Socialdemokraterne kom og soldede det hele op. Rigtigt er det, at den konservative Poul Schlüters regeringer i første halvdel af 1980’erne bragte landet på ret kurs efter Anker Jørgensens socialdemokratiske dalretid. Men Schlüter kom til sidst til at stramme for meget. Det banede vej for, at Poul Nyrup, Mogens Lykketoft og Marianne Jelveds SR-ledede regeringer i 1990’erne satte gang i Danmark. Deres succes blev imidlertid sat over styr af Anders Foghs VKO-flertal efter 2001. Danmark blev boblernes land, og det blev smerteligt, da de brast."
6735,/debat/leder/2013/09/skygger-mistillid,Skygger af mistillid,Christian Jensen," 
	Hvordan ordene er faldet, ved vi ikke. Men under sit møde med præsident Barack Obama i Stockholm i går søgte statsminister Helle Thorning-Schmidt (S) svar på et spørgsmål af største vigtighed for retsstaten Danmark:Udveksler danske tele- og internetselskaber oplysninger med den amerikanske efterretningstjeneste? Ja eller nej.

	Vi kender ikke Obamas svar, men at spørgsmålet blev stillet, har vi justitsminister Morten Bødskovs ord for: »Statsministeren vil tage det op med præsident Obama, når de mødes i Stockholm,« sagde han i går.

	Morten Bødskov lod dermed forstå, at han som justitsminister er garant for, at ingen skal kunne drage tvivl om borgernes retssikkerhed i forhold til den overvågning og registrering, der hvert sekund foregår af vores mobilsamtaler og internettrafik.

	I de seneste måneder er udveksling af den type oplysninger til den amerikanske efterretningstjeneste blevet afsløret i lande som Tyskland og Storbritannien. Derfor har justitsministeren behov for at fortælle, at sagen behandles ’på allerhøjeste politiske niveau’, som de sagde i Olsen Banden-filmene.

	Vi kan altså alle være helt trygge og rolige. Eller kan vi? Foreløbig må vi konstatere, at den danske regering angiveligt søger Barack Obamas svar på spørgsmål, den selv er nærmest til at udrede.

	Morten Bødskov er således chef for Politiets Efterretningstjeneste (PET), men han har endnu ikke givet noget klart svar: Har den danske tjeneste – i lighed med tyskerne og briterne –samarbejdet med den amerikanske efterretningstjeneste National Security Agency (NSA)? Har Danmark været en del af det kolossale overvågningsprogram ’Prism’, som tidligere på året blev afsløret af whistlebloweren Edward Snowden?

	Vi ved det ikke, og justitsministerens manglende svar resulterede i går en umage politisk alliance mellem Enhedslisten, Venstre, Liberal Alliance og Dansk Folkeparti.Konkret foreslog det alternative flertal uden om regeringen, at Morten Bødskov skal få Datatilsynet til at undersøge sagen.

	Men desværre, siger Morten Bødskov, Datatilsynet er uafhængigt, og derfor kan en justitsminister ikke bede det om at tage konkrete sager op. Det er muligt, men hvis landets justitsminister havde en reel interesse i at få sagen udredt, har han selvfølgelig adskillige muligheder for at få det gjort. Det er altså regeringens manglende vilje snarere end reelle mulighed, Morten Bødskov afslører med sin afvisning.

	Sporene fra Tyskland og Storbritannien skræmmer måske den danske regering. Mens Edward Snowdens afsløring af verdens mest omfattende overvågningsprogram rullede, forsikrede kansler Angela Merkel, at den tyske efterretningstjeneste ikke samarbejdede med til NSA.

	Det har vist sig at være en halv sandhed. For en måned siden – 5. august – kunne Der Spiegel således afsløre, hvordan amerikanerne frit har haft adgang til at tappe en datacentral med oplysninger om tyske borgeres færden på internettet. Overvågningen er foregået i et samarbejde med Bundesnachrichtendienst (BND), der i den tyske efterretningstjeneste har ansvaret for udenlandske anliggender.

	Storbritannien har ligefrem vist sig at være en fuldt integreret partner i NSA-programmet. I årevis har den britiske efterretningstjeneste udvekslet oplysninger om borgernes telefonsamtaler og internettrafik. Briterne har endog taget imod en betaling på én milliard kroner for at indrette sine it-systemer, så de kommunikerede så smidigt og lydefrit som muligt med den amerikanske efterretningstjeneste.

	Forholdene i Tyskland og Storbritannien siger intet om mulige gerninger her i landet. Men når landets justitsminister vægrer sig mod at gennemføre enhver form for undersøgelse, der kan berolige befolkningen, så kaster regeringen utryghedens skygge over sig selv.

	Det er prisværdigt, at Helle Thorning-Schmidt i aftes angiveligt tog sagen op i sin samtale med Barack Obama, men præsidentens svar kan ikke bruges som forsikring om noget som helst.

	Åbenhed og transparens er eneste effektive værn mod den mistillid, ingen ønsker at have. Derfor Morten Bødskov: Lyt til flertallet uden om regeringen og få af egen drift sagen undersøgt én gang for alle.
",1.0,5. september 2013,"	Hvordan ordene er faldet, ved vi ikke. Men under sit møde med præsident Barack Obama i Stockholm i går søgte statsminister Helle Thorning-Schmidt (S) svar på et spørgsmål af største vigtighed for retsstaten Danmark:Udveksler danske tele- og internetselskaber oplysninger med den amerikanske efterretningstjeneste? Ja eller nej."
11072,/debat/2011/11/revolutioner-vokser-sjaeldent-gevaerloeb,Revolutioner vokser sjældent ud af geværløb,Erica Chenoweth," Et af de mest slående træk ved revolutionsåret 2011 er protesternes ikke-voldelige karakter. Afstandtagen til vold har været kendetegnede for protester fra Egypten og Tunesien til den verdensomspændende Besæt-bevægelse. Skønt særligt konfrontatoriske og voldsparate ledere har provokeret enkelte bevægelser til modvold — især i Libyen, Yemen, og nu også i Syrien — har langt de fleste af 2011’s oprørere i vid udstrækning afstået fra at lade næverne tale, selv når de er blevet mødt med uhørt brutalitet.
Det understreger en tendens, der har udviklet sig over de seneste tre årtier. I bogen, Why Civilian Resistance Works, som jeg har skrevet sammen med Maria Stephan, dokumenterer vi, at ikke-voldelige modstandsbevægelser har været i kraftig vækst siden 1980, mens væbnede oprørsbevægelser har faldende tilslutning.
Hvorfor vælger flere mennesker ikke-voldelig modstand frem for væbnet kamp? Svaret ligger lige for: fordi ikke-vold virker. Fra 1900 til 2006 kan vi konstatere, at kampagner, der har bygget på ikke-voldelige metoder, har haft succes i dobbelt så mange tilfælde som de, der greb til vold.
Hovedårsagen er, at ikke-voldelige kampagner i reglen får større folkelig deltagelse end væbnede grupper — den gennemsnitlige ikke-voldelige kampagne samler fire gange så mange tilhængere som den gennemsnitlige voldelige opstand — og dette giver en række fordele.
Mobiliseringen af et større antal mennesker giver kampagnen mere kreativitet, hvilket igen gør bevægelserne mere fleksible, innovative og modstandsdygtige over for regimeundertrykkelse. Desuden giver massedeltagelse bevægelserne mulighed for at udnytte eksisterende relationer med grupper, der traditionelt støtter regimet såsom den økonomiske elite, bureaukratiet, erhvervseliten, sikkerhedsstyrkerne, medieeliten og andre ’støttesøjler’.
Disse søjler, som regimet er afhængig af for at bevare magten, er sammensat af medborgere, der i mange tilfælde nærer blandede følelser ved at arbejde for regimets beståen. I takt med at regimets legitimitet svinder, og civile begynder at slutte op om masseaktioner imod det, kan folk fra samfundets bærende søjler i stigende grad genkende venner, naboer, familie og medarbejdere i bevægelsen. Over tid kan det forstærke deres ambivalens i forhold til at adlyde regimet. I sidste ende kan loyaliteten forsvinde helt, så regimets overlevelse bliver umulig.
Spred indsatsen
Selv om ikke-voldelige kampagner har højere succesrate end voldelige, er det ikke altid, at de lykkes. Den prodemokratiske bevægelse i Kina blev knækket af den berygtede Tiananmen-massakre i 1989. Et lignende udfald så man i Burma året før.
I bogen Unarmed Insurrections viser sociologen Kurt Schock, at nogle ikke-voldelige bevægelser mislykkes, fordi de forlader sig for meget på én bestemt aktionsmetode såsom protestdemonstrationer eller massemøder, der koncentrerer store grupper af mennesker i afgrænsede offentlige rum. I Burma, f.eks. var offentlige demonstrationer kendetegnende for den fejlslagne prodemokratiske kampagne i 1988. Overdreven afhængighed af metoder, som samler folk på offentlige pladser, gør simpelthen deltagerne mere sårbare over for regimeundertrykkelse. Hertil kommer, at taktikken bliver forudsigelig, så regimet bedre bliver i stand til at omgå bevægelsen og leve videre. Dermed mister bevægelsen sin evne til at forstyrre.
Kampagner, der supplerer en koncentrationstaktik med en spredningstaktik såsom strejker, udeblivelser, eller ’go slow’-demonstrationer, er bedre i stand til at påføre regimet omkostninger og gøre undertrykkelsen uholdbar.
Under den iranske revolution i 1978-79 vekslede de ubevæbnede civile mellem protester, demonstrationer og strejker. Når oliearbejdere gik i strejke, der truede med at lamme Irans økonomi, tvang sikkerhedsstyrkerne dem tilbage til raffinaderierne, men her gik de blot over til at arbejde for halv kraft for siden at masseudvandre. I sådanne tilfælde fordrer en vedholdende regimeundertrykkelse en massiv koordination af ressourcer, indsats, beslutsomhed og sammenhold — alle faktorer, der kan svækkes under indtryk af bevægelsens voksende støtte og det intensiverede pres på diktatorens pengepung. I det iranske tilfælde førte oliestrejken til regimets kollaps inden for uger. En lignende metodepluralisme — koncentration, spredning og afveksling mellem civile masseprotester og arbejdsnedlæggelser — blev udfoldet i Tunesien og Egypten i år.
Tålmod er en dyd
Det tager i gennemsnit 2,5 år, før en ikke-voldelig kampagne lykkes. Desværre når nogle af dem at slå om i væbnet kamp, før succesen kan realiseres. Som forskeren Theodore Roszak har sagt: »Folk forsøger sig med ikke-vold i en uge, og når det så ikke virker, går de tilbage til vold, som ikke har virket i århundreder.«
Det er nu ikke helt sandt, at voldelige oprør ikke kan få succes. Kina, Algeriet, Rusland, Cuba og Vietnam er oplagte eksempler. Fra 1900 til 2006 lykkedes voldelige opstande i omkring 25 procent af alle tilfælde. Det er dog langt fra gode odds. Og valget af voldelig kamp udløser ofte en række negative resultater for samfundet som helhed.
For det første kommer civile ofte i krydsild. Det kan resultere i meget høje civile tab. Tag f.eks. den seneste libyske opstand: Officielle rapporter anslog antallet af dræbte til at være omkring 20.000, mens oprørslederne selv mener, at tallet er 50.000. Selv om vi ikke kan vide, hvor mange mennesker der ville være døde, hvis libyske civile havde anført en vedvarende ikke-voldelig modstand mod Muammar Gaddafi, falder det i øjnene, at antallet af dræbte civile under det NATO-støttede voldelige oprør var langt højere end under nogen af de andre af Det Arabiske Forårs revolutioner.
I Syrien, hvor Bashar al-Assad har stået for en meget kompromisløs oprørsbekæmpelse, skønnes der at være lidt over 3.500 civile dødsofre. Det er bestemt et højt tal, men intet i sammenligning med tabstallet i Libyen. Det kan heller ikke sammenlignes med de 40.000, som skønnes dræbt under Hama-massakren i 1982, hvor Hafez al-Assads regime var oppe imod et væbnet islamistisk oprør. Tendensen er med andre ord, at væbnet kamp resulterer i langt flere civile dødsofre end civil modstand — selv når den ikke-voldelige bevægelse bekæmpes skånselsløst.
Ustoppelig vold
Hvis en voldeligt opstand lykkes, er det langt fra en garanti for, at volden ophører. Tværtimod. De, der kommer til magten ved vold, vil ofte møde fortsat voldelig modstand fra dem, de har afsat, og det øger risikoen for fornyet civil konflikt. Efter den russiske revolution blev Lenin omgående mødt af en voldelig kontrarevolution. Det endte i en borgerkrig, der kostede ni millioner menneskeliv. Den algeriske revolution blev ligeledes tumultagtig med ny vold mod det sejrende FLN fra politiske rivaler.
Samtidig bruger de, der kommer til magten gennem vold, ofte vold imod deres egne samfund. Mao Zedong, f.eks. anførte en af de mest voldelige revolutioner i det 20. århundred. Men hans berømte ordsprog om, at ’politisk magt vokser ud af et geværløb’, viste sig også at være hans strategi for at herske. Op mod 30 millioner mennesker døde under hans styre på grund af regimevold eller undertrykkelse i form af statsfremkaldt hungersnød. Og som bekendt regerede Stalin, arvtager til den leninistiske revolution, med en jernnæve, der efterlod 20 millioner døde.
Omvendt gælder det, at selv lande, der har oplevet fejlslagne ikke-voldelige oprør, klarer sig bedre end dem, der har været gennem voldelige oprør. 41 procent af de lande, hvor ikke-voldelige kampagner fandt sted, var demokratier fem år efter afslutningen på konflikten — det samme gælder kun fire procent af de lande, der har oplevet væbnede oprør. Der er vigtige undtagelser, såsom Irans revolution, men de er sjældne. Langt de fleste civile modstandskampagner bliver fulgt op af forbedrede sociale og politiske resultater.
Dyr vold
Det er sikkert rigtigt, at ikke-voldelig modstand i nogle tilfælde ikke fungerer. At vælte Saddam Hussein i Irak ved hjælp af civil modstand var utænkeligt. Men vigtigere er, at voldelig revolution også var umulig i Irak — det viste en række katastrofale shiitiske og kurdiske opstande i 1991 tydeligt. Hvis voldelig opstand forsøges i sådanne tilfælde, vil den oftere resultere i højere civile tab, end hvis man benytter ikke-voldelig modstand. Det anslås, at mellem 100.000 og 180.000 shiaer og kurdere døde, da Saddam iværksatte repressalier mod kombattanter og civile. Med andre ord: I tilfælde, hvor ikke-voldelig modstand er umulig, er der al mulig grund til tro, at også voldelig modstand er umulig.
Udfaldene af mange af de verserende konflikter fra revolutionsåret 2011 tegner fortsat usikre. Vi ved ikke, om Bashar al-Assad vil falde, eller om han i givet fald vil miste sit liv i processen. Vi ved at teltene i Zuccotti Park er væk, men vi kender ikke Besæt-bevægelsens skæbne. Vi ved ikke, om ikke-voldelig modstand vil sejre. Men historiens eksempler taler for sig selv. Selv når ikke-voldelig modstand ikke ser ud til at virke, står det klar, at når folk vælger voldelig revolution, risikerer de at gøre deres situation meget, meget værre.
 
Erica Chenoweth er forsker i terrorisme og opstand ved Wesleyan University.
Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",14.0,19. november 2011,"I bogen Unarmed Insurrections viser sociologen Kurt Schock, at nogle ikke-voldelige bevægelser mislykkes, fordi de forlader sig for meget på én bestemt aktionsmetode såsom protestdemonstrationer eller massemøder, der koncentrerer store grupper af mennesker i afgrænsede offentlige rum. I Burma, f.eks. var offentlige demonstrationer kendetegnende for den fejlslagne prodemokratiske kampagne i 1988. Overdreven afhængighed af metoder, som samler folk på offentlige pladser, gør simpelthen deltagerne mere sårbare over for regimeundertrykkelse. Hertil kommer, at taktikken bliver forudsigelig, så regimet bedre bliver i stand til at omgå bevægelsen og leve videre. Dermed mister bevægelsen sin evne til at forstyrre."
11913,/debat/2011/07/mindfulness-naar-spiritualitet-behandling,Mindfulness – når spiritualitet bliver til behandling,Peter Elsass," Mindfulness er en meditationsmetode, der skal hjælpe os med at blive åndsnærværende, i det øjeblik vi befinder os i. Den modsatte tilstand er mindlessness. Her haster man igennem dagligdagen uden at være opmærksom på, hvad der sker. Man er distræt, glemsom og forpint af grublerier. Mindfulness er det modsatte af denne distræte tilstand. Her er man opmærksom på tingene som de er, men uden nødvendigvis at gå ind i dem.
I Vesten supplerer mindfulness de traditionelle psykoterapier. F.eks. har kognitiv terapi vist sig som en effektiv behandling bl.a. mod depression.
Patienterne beskriver ofte, at det værste ved deres depression og angst er grublerierne; tankerne, der ustandseligt kører i ring, og som ufrivilligt trænger sig på.	En gruppe psykologer har erfaret, at patienterne får det bedre, hvis man kan ændre holdningen til grublerierne til  en accept af, at de negative grublerier er til stede, men hvor man ikke nødvendigvis skal tage dem for pålydende..
Dette skift i holdningen til de negative, depressive tanker har medført en interesse for den særlige opmærksomhedstilstand, som bliver kaldt mindfulness.
Mindfulness med effekt
Der er lavet mange undersøgelser over behandlingsresultatet af mindfulness. De fleste undersøgelser er mangelfulde, men samler man dem systematisk i såkaldte metastudier, viser de, at mindfulness-metoden utvivlsomt kan bekæmpe psykiske problemer.
Netop i disse måneder bliver der publiceret stort anlagte undersøgelser, som viser, at metoden hjælper mod angst og depression, og at den kan anvendes til at bekæmpe stress og mindske smerter ved kroniske sygdomme.
Behandlingseffektens størrelse er ikke overvældende, men hvis metoden administreres af erfarne psykoterapeuter, der er certificerede i mindfulness og følger de retningslinjer, der er formuleret i nogle manualiserede programpakker, er der ingen tvivl om, at mindfulness virker.
Men der er flere diskussionspunkter: Mindfulness virker ikke på en række psykiske sygdomme. I Vesten er mange problemer opstået i relationer mellem mennesker og skal derfor løses i forholdet til andre  ikke nødvendigvis i en ensom meditation. Mindfulness er krævende for mange patienter, og der er et stort frafald. Samtidig er der eksempler på, at metoden kan skabe panikangst hos nogle patienter. Vi ved heller ikke tilstrækkeligt om, hvilke patienter der har glæde af behandlingen, og det diskuteres stadig, hvilke dele af metoden, der er særligt hjælpsomme. Måske har det at blive samlet i en behandlingsgruppe med andre ligestillede i sig selv en positiv virkning for sygdomsoplevelsen.
Universalmiddel
Selv om videnskaben viser, at mindfulness virker, giver det ikke belæg for den store opmærksomhed og anerkendelse, metoden har fået uden for behandlingssammenhænge. I dag bruges den inden for erhvervslivet til at bekæmpe stress, og der udbydes kurser i mindful-lederskab, der skal hjælpe til at løse samarbejdsproblemer. Der er formuleret et ønske til undervisningsministeriet om at folkeskolen skal tilbyde mindfulness-meditation til eleverne. En lang række alternative behandlere har taget konceptet til sig og omformet det, så det passer til deres øvrige behandling. Læger og psykologer henviser i stigende omfang til mindfulness-kurser, litteratur og cd'er.
Mindfulness er blevet  en epidemi og bruges til næsten hvad som helst  lidt på samme måde, som hvis vi bruger penicillin mod næsten enhver sygdom.
En spirituel metode
Mindfulness er buddhistisk inspireret. Den har ikke en entydig parallel til tibetanske meditationsformer, men er i høj grad en vestlig konstruktion. Set i den sammenhæng kan mindfulness-epidemiens størrelse tages som et udtryk for, at der er en stigende interesse for spiritualitet i Vesten  og det er for så vidt både inspirerende og livgivende, når nogen bringer nye oplevelsesmåder i anvendelse.
Men det kræver disciplin og langvarigt og vedholdende arbejde at opnå sådanne bevidsthedsformer. Mindfulness er en daglig praksis, som kræver en læremester og adgang til rituelle tekster.
Men nogle af mindful-tilhængerne er naive og uvidende om, at forudsætningen for mindfulness er et seriøst spirituelt arbejde, som man ikke kan erhverve sig på et weekendkursus.
På mange selvudviklingskurser blandes behandling og spiritualitet sammen, og målet formuleres upræcist som f.eks. forøget velvære og wellness. Men den spirituelle indsigt har meget lidt med velvære og wellness at gøre. Faktisk kan mindfulness hos nogle skabe sorg og angst som en del af den spirituelle vækst.
Når behandling og spiritualitet blandes sammen, giver det en åben flanke til offentligheden, hvor aviser og medier er optaget af at finde sårbarhed i det esoteriske spirituelle arbejde. Information stod parat og påpegede den 23. og 24. juni, at der var blevet begået overgreb på et såkaldt selvudviklingskursus, hvor en deltager fik et angstanfald.
Historien er korrekt, men problemet er ikke så meget angstanfaldet. Hver dag er der sikkert også folk, der får panikanfald, når de tager metroen eller går i Tivoli, uden at der skal tages afstand fra transport og forlystelse. Problemet er snarere, at der kan opstå forførelse og forvirring, når vi anvender hvad som helst for at få det bedre, uden at gøre os nogen tanker om etik og mening.
F.eks. kan snigskytten, som skal være opmærksom på sit offer i timevis, have stor glæde af mindfulness-træning. Hver gang, hans tanker vandrer bort til noget andet, og han mister koncentrationen, kan han benytte mindfulness til at bringe tankerne tilbage til sit mål.
På samme måde er det med jagten efter velvære og wellness; den har intet mål i sig selv, men er blevet til et middel til at opnå hvad som helst. Og gør man sig ikke nogen etiske overvejelser om, hvad målet er, kan mindfulness blive til en hovedløs dyrkelse af nydelsen af sig selv.
Vejen til mere stress
I Østen har man et andet syn på wellness og selvudvikling. Igennem en årrække har jeg rejst rundt i Tibet og Nordindien med en tibetansk lama og interviewet spirituelle mestre, bl.a. om mindfulness. Her er mindfulness en spirituel metode, som er kemisk renset for behandlingsaspekter og for jagten på wellness.
Flere af dem har spurgt mig, om det er rigtigt, at vi i Vesten mediterer for at slappe af, for at opnå kontrol over vores tanker og for at slippe af med stress og depression. »Hos os mediterer vi for andre, vi koncentrerer os om at skabe omsorg og medfølelse for andre. Og det er et kæmpe arbejde, som kræver mange timers hårdt arbejde hver dag. Det er faktisk enormt stressende at meditere,« konstaterer de.
De antyder med andre ord, at vores interesse for mindfulness er blevet til et individuelt behandlingsprojekt, hvor deltagerne skal definere sig som stressede og deprimerede for at få gevinst af kurset. På den måde fastholder wellness-bølgen os i en sygdomsposition, hvor vi skal bruge mindfulness for at få det bedre. Mindfulness er med andre ord med til at skabe de problemer, det præsenterer sig som løsningen på.
Mindfulness er et bekendtskab værd. Men de fleste af os er ikke syge og skal ikke behandles. Derfor hjælper metoden os sådan set ikke til at få det bedre  men til at få det lidt anderledes.
Peter Elsass er professor i psykologi ved Københavns Universitet. Han har i flere år rejst rundt i Tibet og forsket i, hvorledes tibetanske torturoverlevere har brugt mindfulness og spiritualitet som hjælp til at komme igennem deres traumer. Han har netop udgivet bogen og filmen 'Buddhas Veje'




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",32.0,6. juli 2011,"Mindfulness er buddhistisk inspireret. Den har ikke en entydig parallel til tibetanske meditationsformer, men er i høj grad en vestlig konstruktion. Set i den sammenhæng kan mindfulness-epidemiens størrelse tages som et udtryk for, at der er en stigende interesse for spiritualitet i Vesten  og det er for så vidt både inspirerende og livgivende, når nogen bringer nye oplevelsesmåder i anvendelse."
8903,/debat/leder/2012/10/udenrigsudkoert,Udenrigsudkørt,David Rehling," Fremmede magter orker forhåbentlig ikke at læse de indberetninger, de modtager fra deres ambassade i København. Hvis de orker det, vil de danne sig et billede af en dansk udenrigsminister, som man ikke behøver at tage alvorligt.
På den danske hjemmefront har Villy Søvndal (SF) mistet sin troværdighed. Nedturen begyndte, da han forud for folketingsvalget i 2011 opportunistisk slingrede i sine tilkendegivelser. Især huskes krumspring om et københavnsk nordvestkvarterskolemøde kun for kvinder. Efter valget svækkede Søvndal tilliden til sin dømmekraft ved – trods advarsler – at påtage sig den rejsebelastende udenrigsministerpost ved siden af formandshvervet i et nødstedt parti.
Siden er det gået ganske galt. Søvndal led ydmygende nederlag i sit forsøg på at sætte en ung generation på magten i SF. Den udenrigsministerpost, der var ham kærere end formandspligterne, har Søvndal nu kun på sine kritikeres nåde.
Annette Vilhelmsen (SF) lod ham overleve første ministerudskiftning. Men lever regeringen længe nok, kommer der flere. Måske skulle Villy Søvndal følge Ole Sohns (SF) graciøse eksempel og finde udgangen, før andre anviser ham den.
Nå ja, vil nogle sige: Er det væsentligt for landet, hvem der kan kalde sig udenrigsminister? I forvejen er betydningsfulde dele af ministerområdet overladt til europaminister Nicolai Wammen (S), udviklingsminister Christian Friis Bach (R) og handels- og investeringsminister Pia Olsen Dyhr (SF). Tilmed har Statsministeriet hugget sig ind på udenrigsgebetet – som en følge af den centrale rolle, som stats- og regeringscheferne spiller i EU-samarbejdet. Når Niels Helveg Petersen (R) kunne dovne, Per Stig Møller (K) sprade og Lene Espersen (K) holde ferie, kan Søvndal så ikke nøjes med at rejse rundt og komme med lune bemærkninger?
Nej, den går ikke. Helle Thorning-Schmidt (S) har mere end nok at se til indenlands. Og ud enrigsministeren er stadig spydspidsen for Danmarks indsats i verden.
",2.0,18. oktober 2012,"Annette Vilhelmsen (SF) lod ham overleve første ministerudskiftning. Men lever regeringen længe nok, kommer der flere. Måske skulle Villy Søvndal følge Ole Sohns (SF) graciøse eksempel og finde udgangen, før andre anviser ham den."
2135,/debat/2015/07/ukristeligt-kristne,Metz: De ukristeligt kristne,Georg Metz," Bjørn Lomborg er snart tilbage på Finansloven – i sin tid anbragt der af Den Store Kreative Bogfører (nu i våbenhandel): Det skete mest for at genere Svend Auken, hvis miljøministerium var en torn i øjet på dem der som Lomborg selv vil vælge om det på den ene side er mere forstandigt at høvle mere fossil energi af end på den anden side at vandene stiger og verden drukner, eller om Rundetårn i skudår er højere end et tordenskrald på hverdage. Siden fik Fogh Rasmussen pludselig en grøn raptus – formentlig for at blive taget alvorligt på den internationale jobbørs for NATO-generalsekretærer. Uanset Rasmussens sene demonstrative omvendelse light forblev Lomborg hvor han var og med ham hans diskussionsklub Konsensus København til fornøjelse for republikanerne i USA og andre med interesser i vækst og forbrug med omkostninger betalt af fremtiden.
98 procent af verdens klima- og miljøforskere ryster på hovedet af Lomborgs statistiske stangøvelser som nonsens, der kun hæmmer de modforholdsregler der måske kan vende katastrofen. Måske. Kræfterne bag Lomborg er potente. Den nye regerings begrundelse for Lomborg da capo er klimadebattens »ensidigt elitære« karakter. Men klimafornægterne, som Connie Hedegaard syrligt bemærkede, er udpræget usynlige eller sidder tavse i et hjørne. Hvordan målingerne af indlandsisens afsmeltning og havstigninger i forhold til for meget CO2 kan være elitære, må man bede den sværmeriske videnskabsminister om at forklare.
Et valg mellem to teorier?
En ærlig sag at tro på nisser og trolde og mosekonens bryg, når man er mest tryg ved dét. Mere festligt er sådan set defensoratet for ministeren der fastslår retten til at have divergerende opfattelser af tilblivelseshistorien. Også for ministre der befatter sig med videnskab. Nu er det vel et spørgsmål om man har et valg. Om der eksisterer to modstridende teorier, hvor den ene: skabelsen ved The One and Only – en universel kreationistisk urkraft – er lige så relevant som den anden teori, den evolutionære hvor Gud holdt fridag alle ugens dage og i øvrigt senere som led i den videre jordiske evolution blev opfundet til lejligheden af et socialt pattedyr på to ben.
Evolutionen – i Darwins navn! – er sgu da en beskrivelse af efterviste forhold – om end med huller men i det store og hele – af en naturlov. For at hævde retten til det mystiske og det frie valg kan man jo mene at tyngdekraften også bare er en teori blandt andre, og man kan flyve Jorden rundt på en trillebør med foldede hænder og et kors i røven. Alt skal vel ikke bevises.
I anden men beslægtet anledning rullede den nu forhenværende Birthe Rønn Hornbech sig ud i Berlingeren og klandrede sine efterladte partifæller for regeringsgrundlagets konstatering af Danmark som et kristent land. Det kan et land ikke være, kun personer; et land kan ikke tro, forklarer førende teologer – nu med BRH.
Så meget desto mere tankevækkende at regeringen understreger det kristne element, når man betragter den fritgående Støjberg i flygtningebranchen. Den moralske dimension i kristendommen, man som forhærdet hedning kun kan skrive under på, er fortolket af de politikere der har som helligt mål at forhindre folk på flugt i at havne her i landet. Nu foreslår DF en video sendt ud globalt på engelsk og arabisk med besked til folk på flugt om at holde sig væk fra Danmark. Man kunne vel indskrænke sig til at vise Folketingets nye formand smile.
Man må sige til Søren Krarups ros at hans bekvemmelighedsudlægning af den barmhjertige samaritan har fundet sin ophøjelse som dansk statsdogmatik med ivrige fortalere i excellencernes kreds. I fald samaritaneren efter denne recept havde ønsket at gøre sig så bemærket, at Jesus i Tidehvervs og regeringens teologi havde fundet det passende at fortælle om ham, skulle samaritaneren være draget til nærområderne og der bedrevet sin selvgode handling.
Krænkelsesparathed
Er Danmark et kristent land, som Lars Løkke og hans smalle regering uvist af hvilken grund hævder som dekret men som næppe holder i byretten, er Danmark til gengæld et ukristeligt land.
Som Fritz Jürgensens berømte tegning af tre skeptiske kristengejstlige i fuldt ornat ansigt til ansigt med den ungdommelige oprigtighed, hvor Sophie søgte at omvende nogle Præster til Christendommen.
Livserfaringen, hvad dén så er værd, bemærker at dele af det troende segment nemt bliver stødt, hvis nogen stiller spørgsmålstegn ved det guddommeliges berettigelse. Velkendt er fundamentalistiske muslimer, det som bekendt kan være livsfarligt at krænke i deres trosforestillinger. Jøderne kan også være med, om end det missionske i judaismen er til at overse og jøder er vant til lidt af hvert. Men visse kristne kan unægteligt gøre sig i krænkelsesparathed. Historisk behøver man ikke lede længe efter eksempler. Det noterer man sig og lader jo være med at lægge billet ind på blasfemiske morsomheder og andet der kan misforstås. Man hummer sig i sin ytringsfrihed, og det er godt nok.
Den anden vej rundt ligger det tungere. For ikke-troende og skurvede hoveder kan regeringens bramfri konstatering uden rod i Grundloven eller andre formaliteter virke temmelig grænseoverskridende. Her gik man og troede at man som slægten bagud i mange led var borger i Danmark. Det er man ikke, man er borger i et kristent Danmark uden selv at være andet end udenfor. Tusind tak. Et er at være borger i et land, der havde en kreativ bogfører og grov vildleder af Folketinget som statsminister (nu i våbenhandel) – siden en lettere anløben bilagsrytter, det retter man ind efter og lever med.
Værre er det at skulle tro sig skabt i samme billede som Vorherre og videnskabsministeren, Inger Støjberg, Folketingets formand og Løkke Rasmussen.
Det kan man godt blive græskkatolsk af.
",8.0,17. juli 2015,"Er Danmark et kristent land, som Lars Løkke og hans smalle regering uvist af hvilken grund hævder som dekret men som næppe holder i byretten, er Danmark til gengæld et ukristeligt land."
11079,/debat/2011/11/laeserbreve-10,Læserbreve,Informations Webredaktion," Ikke bedre, bare mere sex
Emil Hooge, København
Når vores respektive fæller forlader os bløde, røde mænd for at søge konsekvent blå kvalitetssex, søger vi som regel trøst hos nogen, der godt vil ligge og lægge øre til — det er vi ret gode til. Vores selvudleverende empati og indsigt gør oven i købet, at det sker ret ofte.
Det sker også ret ofte, at vi må agere bløddyr til forsmåede, forsømte og misforståede hulemenneskers had-elskov, som Lars Brink beskriver dem i kommentaren 15. november. Så ja, det kan godt være at vi røde ikke boller ligeså godt som de blå, men til gengæld boller vi flere.
Paradoks om multikultur
Niels Kristian Dyrelund, København
Det er et seriøst paradoks, at de multikulturelle aspekter i folkeskolen er blevet negativt associeret, mens det danske samfund ihærdigt har arbejdet på at skabe internationale profiler på de videregående uddannelser.
Information bragte den 14. november en artikel om et elitehold, som bliver tilbudt undervisning på en skole med 40 procent tosprogede elever. Det giver mig det håb, at elitehold kan skabe et konstruktivt, interkulturelt forum på folkeskolerne, således at en international profil kan virke attraktiv frem for afskrækkende for skolebørnenes forældre.
Jonglering med DSB
Holger Lindgreen, Græsted
Pressen og politikerne taler om DSB i økonomisk og ledelsesmæssig krise. Det er påfaldende, at problemernes kerne, den øverste politiske ledelses rolle og hovedformålet med driften af DSB, forbigås i diskussionen.
Skal DSB det være en forretning, der skal give overskud og evt. sælges for at give penge i statskassen, eller skal det sikre en effektiv personbefordring på miljømæssig optimal vis? Og hvilke af disse to alternativer har skiftende politiske grupperinger i regering satset på?
SR-regeringen gjorde persontrafikdelen af DSB til et statsligt selskab med bestyrelse og funktion som et transportselskab under EU-regler, hvor der kan bydes på opgaver i udland og indland. VK-regeringen fremmede privatiserings- og overskudsprincippet ved at udbyde driften i Vestjylland til Arriva og ved at udlicitere driften af Øresundsregionen til DSB og FirstGroup’s selskab.
Endvidere inddrog man årligt flere hundrede millioner kroner af DSB’s overskud, senest i 2010 300 millioner. Det er på høje tid, at DSB, som led i den annoncerede styrkelse af den kollektive trafik, tildeles massive ressourcer til at nå op på tidligere tiders serviceniveau.
Efter ti års bevillingsmæssige forsømmelser skal togdriften være det centrale led i et energimæssigt og miljømæssigt optimalt transportsystem.
Værdi i FDB
Thomas Bagge Olesen, adm. direktør FDB
Der er to væsentlige misforståelser i Holger Øster Mortensens læserbrev 12. november om FDB’s fordelsprogram CoopPlus:
Det er rigtigt, at vi i et brev har bedt en gruppe medlemmer, der ikke har brugt deres kort i en lang periode, om at genaktivere medlemskabet. Men det er ikke rigtigt, at de er tvunget til at tilslutte sig det nye fordelsprogram CoopPlus.
Det gør de fleste, men man kan også sagtens fortsætte som medlem fuldstændig som hidtil. Altså med samme andelsforhold og samme indflydelse. Det kræver blot, at man scanner sit oprindelige grå medlemskort.
Den anden misforståelse er, at FDB snager i medlemmets indkøbsvaner. Det hverken kan eller vil vi. Det, man giver tilladelse til, er, at vi bruger medlemmets indkøb til at finde ud af, hvilke tilbud, der er særligt relevante for medlemmet.
Køber et medlem for eksempel bleer, kan et tilbud på babymos være relevant, og køber man meget økologi, er man sikkert interesseret i tilbud på flere øko-varer. Alt dette sker ved, at vores computere udveksler informationerne, så det enkelte medlem får relevante tilbud — og undgår tilbud, man alligevel ikke vil benytte sig af.
Der er ikke nogen enkeltpersoner, der sidder og snager i noget, og det hele er godkendt af datamyndighederne. Det handler udelukkende om at øge den enkeltes værdi af medlemskabet.
Jeg har arbejdet på en gård
Mette Gjerskov, fødevareminister (S)
Hanne Ahm ironiserer her i Information den 15. november over, at jeg i et interview har fortalt, at jeg er vokset op på en gård og har prøvet at pelse mink og halekupere grise.
Som minister arbejder jeg for, at vi får bedre dyrevelfærd. Det skal blandt andet ske ved, at flere landmænd omlægger til økologisk drift. Men jeg skammer mig bestemt ikke over, at jeg som ung har udført et stykke manuelt arbejde inden for det konventionelle danske landbrug. Tværtimod tror jeg, at det er nyttigt, at jeg som politiker har prøvet andet end livet på Christiansborg.
Glad kattemor
Henrik Møller Jensen, Odense
Ole Thyssen er 15. november forarget på alle de mennesker i vores samfund, der ikke kan klare sig selv, på de, der lever af at hjælpe disse og på det samfund, som tillader en sådan tilstand.
Forargelse er vrede. Naturligvis ikke en vrede mod handlinger, der blot truer en selv, men en ædel vrede mod handlinger, der truer samfundsordenen ved at destabilisere samfundsmoralen.
Der var en kvinde omkring 30 år, som ikke længere kunne klare sig på arbejdsmarkedet. Hun blev stresset og fungerede ikke på arbejdspladser. Hun fik så tilkendt førtidspension.
Efter nogen tid blomstrede hun op, idet hun besluttede, at hendes liv skulle dedikeres kattenes velfærd. Hun oprettede med indsamlede frivillige bidrag et kattehjem, som snart tog imod hjemløse katte og fungerede som rådgivningscenter for katteejere. Alt imens er hun stadig førtidspensionist. Er dette en forargelig historie, eller er det en solstrålehistorie?
Kønsdebat for kvinderne
Simon Nørregaard Jensen, København
Køns- og ligestillingsdebatten er kommet ud af proportioner. Debatten disse dage kendetegnes af en beskidt og fuldstændig unødvendig mudderkastning, som har ingens interesse.
Dertil får den i realiteten mere spalteplads, end hvad berettiget er. Det har længe været tilfældet, at diskursen i kønsdebatten har favoriseret det kvindelige køn. Det er som oftest elitære karrierekvinder, der diskuterer i offentligt fora, hvorvidt ligestilling kønnene imellem skal ske naturligt eller via lovgivning.
Fælles for begge synspunkter er, at hvad enten man mener, at kvinden kan selv, eller man mener, at kvinden skal have hjælp fra politisk side, så bliver det mandlige køn uundgåeligt taget som gidsel.
Det er derfor oplagt at spørge sig selv, hvorfor ligestilling og debatten herom nødvendigvis behøver at ske på bekostning af det andet køn. Manden udstilles både som en let undværlig tabermand og som værende kønsdiskriminerende. Generelt har mænd aldrig været genstand for så meget kritik og så mange forventninger, som tilfældet er i dag.
Samtidig mindes jeg ikke, at der i nyere tid har været en lignende diskussion om idealkvinden blandt det mandlige køn. Det er nemlig blevet absolut tabubelagt som mand i dagens Danmark at være det mindste kritisk over for kvinder.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,18. november 2011,"SR-regeringen gjorde persontrafikdelen af DSB til et statsligt selskab med bestyrelse og funktion som et transportselskab under EU-regler, hvor der kan bydes på opgaver i udland og indland. VK-regeringen fremmede privatiserings- og overskudsprincippet ved at udbyde driften i Vestjylland til Arriva og ved at udlicitere driften af Øresundsregionen til DSB og FirstGroup’s selskab."
521,/debat/leder/2016/03/lad-karadzic-oedelaegge-mere,Lad ikke Karadzic ødelægge mere,Mette Rodgers," Torsdag skete retfærdigheden endelig fyldest, da den bosnisk-serbiske leder Radovan Karadzic blev kendt skyldig i krigsforbrydelser og folkemord ved FN’s Krigsforbrydertribunal for det tidligere Jugoslavien (ICTY) i Haag.
Men 20 år efter afslutningen på den uhyrlige krig i Bosnien-Hercegovina bærer landet stadig tydeligt præg af Karadzics ugerninger. I hovedstaden Sarajevo er skudhullerne i byens huse stadig ureparerede og minder dagligt indbyggerne om de bosniske serberes belejring af byen fra de omkringliggende bjerge.
I byens centrum minder et stort banner om Srebrenica-massakren, hvor 8.000 muslimske mænd i 1995 blev dræbt af Karadzics mænd som del af deres forsøg på at splitte landet ad gennem etnisk udrensning.
Et andet resultatet er, at de fleste byer i dag er domineret af en enkelt etnisk gruppe, hvor serbere, muslimer og kroater før krigen boede side om side, fortalte bosniske journalister, da Information besøgte Sarajevo i forrige uge.
Af samme grund er landet stadig dybt splittet, og mange bosniske serbere nægter at se sandheden i øjnene om de krigsforbrydelser, Karadzic nu er idømt 40 års fængsel for at have beordret. Så sent som i sidste uge åbnede præsidenten for Republika Srpska, Milorad Dodik, ifølge tv-stationen RTRS et nyt kollegium med Karadzics navn.
Denne virkelighed viser i hvor høj grad, det faktisk lykkedes Karadzic at gennemføre sin plan om at splitte Bosnien. At overkomme de skel, som han og hans medskyldige skabte, og som har fastholdt landet i langtrukken efterkrigs-stagnation, er ekstremt vanskeligt.
Men én ting har potentialet til at gøre det, siger iagttagere. Dette er udsigten til en dag at blive medlem af EU. Lederne af de tre etniske grupper – bosniakker, serbere og kroater – er ikke enige om meget, men dette ene mål forener dem. Entusiasmen lyste ud af landets ministre, da Information besøgte dem kun en måned efter, at de formelt havde indleveret ansøgning om medlemskab af EU.
De vidste udmærket godt, at medlemskab ligger meget langt ude i fremtiden, men blot udsigten til at blive formelt kandidatland, og dermed påbegynde den reformproces, der vil skulle fuldføres, før medlemskabet af EU kan og bør komme på tale, var tydeligvis nok til at antænde et håb både blandt politikere og borgere.
Udsigten til indlemmelsen af endnu et fattigt medlemsland er omvendt langtfra på mange EU-borgeres ønskeseddel. Unionen er ramt af ’udvidelsestræthed’ efter optagelsen af 12 øst- og centraleuropæiske lande samt Baltikum i 2004 og 2007.
Det ’gamle’ rige Europa er træt af tilstrømningen af fattige EU-migranter. Besværlighederne ved at være 28 står nu klart, og det er blevet tydeligt, at flere nye medlemslande ikke forstår det samme ved EU’s kerneværdier som de gamle medlemmer.
Disse sammenstød mellem nye og gamle, rige og fattige har splittet EU først under eurokrisen og nu under migrantkrisen. At optage landene på Balkan, der stadig kæmper med dybe sår fra 90’ernes krige, er det sidste EU har brug for, vil mange mene.
Og dog. Flygtningekrisen, der sendte 764.000 migranter gennem Balkan mod EU i 2015, er den seneste påmindelse om, hvor tæt forbundet vi er med regionen. Ikke at vi burde have glemt dette, efter at vi måtte tage imod millioner af flygtninge fra netop Karadzics, Mladics og Milosevics krige i 90’erne.
Det var på flere måder et mørkt kapitel i Europas historie, så der er måske ikke noget at sige til, at vi helst glemmer alt om det. Imidlertid har manglen på håb og fremskridt i et land som Bosnien skabt en yderst skrøbelig situation, hvor der ikke findes nogen garanti for fortsat stabilitet.
Karadzic’ dom torsdag bør være en påmindelse om, hvad det er, vi risikerer, hvis vi ikke gør alt for at hjælpe Bosnien og det øvrige Balkan på fode.
Det kræver økonomisk og praktisk hjælp, men mest af alt kræver det håbet om en bedre fremtid. Dette kan EU levere ved i utvetydige vendinger at understrege, at Balkan-landene hører til i EU.
I Bosniens tilfælde bør unionen nu række hånden frem og tildele landet kandidatstatus som et signal til de 3,7 mio. hårdt prøvede borgere om, at EU agter at hjælpe dem med at fjerne ethvert spor efter Karadzics nationalisme.
",6.0,26. marts 2016,"De vidste udmærket godt, at medlemskab ligger meget langt ude i fremtiden, men blot udsigten til at blive formelt kandidatland, og dermed påbegynde den reformproces, der vil skulle fuldføres, før medlemskabet af EU kan og bør komme på tale, var tydeligvis nok til at antænde et håb både blandt politikere og borgere."
2844,/debat/2015/03/laeserbreve,Læserbreve,Redaktionen," Kun kendte må have diagnoser
Anni Kirkegaard Jensen, Nykøbing
I øjeblikket kører blandt andet Sundhedsstyrelsen kampagnen ’En af os’, der handler om psykisk sygdom.
Hvis man har en psykiatrisk diagnose, gør man i dag alt for at skjule den, hvilket danner en undergrund af folk med psykiske diagnoser. Især i arbejdssammenhæng er det alfa og omega, at man ikke bliver afsløret. Privat kan man vælge at dele oplysningen med nogle få mennesker, der ikke fælder dom over én på grund af en diagnose. Men nye bekendtskaber er vanskelige, for hvad skal man sige?
Jeg ved godt, at der er ’kræfter’ i verden, der forsøger at lave dette billede om. Serien Homeland er et godt eksempel, hvor smukke, glamourøse Clare Danes i rollen som den bipolare efterforsker Carrie Mathison beviser, at man godt kan være skrøbelig og stærk samtidig.
Men at være bipolar eksempelvis er kun noget, som skuespillere og forfattere erkender. Det samme gælder for depression og stress. Alle de kendte vil gerne kendes ved de to diagnoser. Det viser bare, at man er en følsom sjæl.
Men alle os andre almindelige mennesker, vi skal holde vores mund godt lukket, hvis vi ikke vil dømmes ude.
Skattesnyd skal tages alvorligt
Nils Brøgger Jakobsen, politikchef i Mellemfolkeligt Samvirke
Folketingskandidat for Liberal Alliance Niels Westy har ad flere omgange sat spørgsmålstegn ved, om der vitterligt kan hentes gigantiske beløb ved at sætte ind over for selskabers skattesnyd.
I Mellemfolkeligt Samvirke mener vi, modsat Niels Westy, at kampen mod skattely er uhyre vigtig.
Det er ikke kun Danmark, der bliver snydt af skattely. I verdens fattige lande viser bagsiden af et forældet globalt skattesystem for alvor sit ansigt. Befolkningen bliver fastholdt i fattigdom, fordi statskassen ikke har penge til sundhed og uddannelse. Imens ryger de potentielle skatteindtægter videre til skattely og fortaber sig i den mørklægning, som skattely har lagt over store dele af de globale pengestrømme.
Trods Niels Westys forsøg på at forklejne de negative konsekvenser af skattely rammer han hovedet på sømmet, når han taler om de store usikkerheder, der er om multinationale virksomheders pengestrømme og skattebetalinger i de lande, de driver forretning i.
Vi opfordrer politikerne og Skatteministeriet til at lave langt mere præcise udregninger af, hvor stort et problem skattely udgør.
Mellemfolkeligt Samvirke kræver større gennemsigtighed og mere retfærdig skat, fordi det er en vigtig del af kampen mod fattigdom.
Derfor kæmper vi i mere end 20 lande for at stoppe brugen af skattely og større gennemsigtighed vedrørende virksomheders skattebetaling.
Arbejdere i alle lande – isoler jer
Morten Helveg Petersen, MEP (RV)
Venstrefløjen var engang progressiv. Dengang var et venstrefløjsmantra, at hvis krisen var international, krævede den international solidaritet. Den tanke eksisterer nu ikke længere på venstrefløjen, der er mere optaget af, hvordan vi lukker verden ude.
Det eksemplificeres ved Rina Ronja Karis indlæg 28. marts. Her har venstrefløjen fuldstændig overtaget DF’s retorik over for alle de befolkningsgrupper, som EU forsøger at hjælpe.
Kari skriver, at EU »styrer dansk velfærd«, fordi der er kommet flere EU-borgere på SU i Danmark. Det er petitesser som denne, der er levebrød for DF og Folkebevægelsen mod EU. Så længe man kan snakke om lakridspiber, undgår man at snakke om den gave, EU var til vores kontinent, der altid var i krig med sig selv. Hvis venstrefløjen tænkte som dengang, fokuserede den på, at vi er stærkere sammen.
Fordøm ikke haltehæren
Per Harry Hansen, Kolding
Når Carina, Robert og den nye Thomas Steen Parum, der finder kontanthjælp belejlig, bliver omdrejningspunkt i debatten om arbejdsløshedsunderstøttelse, begynder jeg at nære mistro til diskussionen.
It-konsulent – sådan en ville jeg ønske, jeg havde råd til – Thomas Bruun Funch, der selv har haft brug for samfundets hjælp og derfor betaler sin skat med glæde, er naturligvis i sin fulde ret til i indlægget »Hygger man sig på understøttelse, håner man fællesskabet« at skamme navnefælle Thomas Steen Parum, som er livskunstner nok til at tage en arbejdsløshedsperiode behageligt afslappet.
Men hvorfor i al verden skulle Thomas Steen Parum ikke have lov til at gøre det?
Jeg ser to slags kontanthjælpsmodtagere. Den ene havde taget et job i forgårs, hvis det havde været der. Den anden udgør Danmarks haltehær, som i længere tid er blevet mobbet med arbejdsprøvninger, ressourceforløb og nyttejob, kort sagt al den kontrol, som Thomas Bruun Funch kan ønske sig.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,1. april 2015,"Kari skriver, at EU »styrer dansk velfærd«, fordi der er kommet flere EU-borgere på SU i Danmark. Det er petitesser som denne, der er levebrød for DF og Folkebevægelsen mod EU. Så længe man kan snakke om lakridspiber, undgår man at snakke om den gave, EU var til vores kontinent, der altid var i krig med sig selv. Hvis venstrefløjen tænkte som dengang, fokuserede den på, at vi er stærkere sammen."
6433,/debat/leder/2013/10/holgers-haandtryk,Holgers håndtryk,Christian Jensen," 
	Han modtog kompensation for konsekvenserne af en beslutning, han selv havde truffet. Spindoktoren for skatteminister Holger K. Nielsen (SF) sagde i september sin stilling op efter ’eget ønske’, men alligevel modtog han en fratrædelsesgodtgørelse på knap en halv mio. kr.

	Giver det mening? Næh, slet ikke, hvis man lytter til ministeriets oprindelige forklaring. Men efter oprulningen af sagen her i avisen har Holger K. Nielsen dementeret sig selv. Hvad der ifølge ministeriet i september blev kaldt en fratrædelse efter ’eget ønske’, blev i denne uge pludselig udlagt som en fratrædelse ’begge parter’ ønskede, som det hed i en pressemeddelelse.

	Giver det så mening? Ja, særligt når vi husker de politiske begivenheder forud for Thomas Brahms fratrædelse.

	Til pressen havde spindoktoren i september ladet sive, at Socialdemokraterne var hovedansvarlig for beslutningen om at sløjfe den øremærkede barsel til fædre. Motivet var åbenbart: SF skulle ikke tage endnu tabersag på vegne af regeringen. Ikke overraskende påkaldte oplysningsarbejdet Socialdemokraternes spruttende vrede og beskyldninger om illoyalitet.

	Hvad der eksakt er foregået på regeringskontorerne, vides ikke, men kort tid efter blev det meddelt, at Thomas Brahms sagde op efter ’eget ønske’.

	Holger K. Nielsen har formentlig sympatiske grunde til at hjælpe sin rådgiver uramponeret ud af sin stilling. Han kan også have følt sig presset til at træffe en beslutning, han selv var uenig i.

	Uanset motiv, så har Holger K. Nielsen gjort, hvad der er velkendt praksis i det private erhvervsliv. Der siges ét udadtil, men handles anderledes indadtil.

	En minister kan selvfølgelig ikke på den måde opfinde sin egen private personalepolitik. I det offentlige er den slags reguleret af regler, Holger K. Nielsen selvfølgelig ikke kan tilsidesætte.

	Statsrevisorerne har nu bedt Rigsrevisionen om at udrede, om der er begået ulovligheder. Men allerede nu vil det klæde skatteministeren at give offentligheden en undskyldning.
",2.0,19. oktober 2013,"	Hvad der eksakt er foregået på regeringskontorerne, vides ikke, men kort tid efter blev det meddelt, at Thomas Brahms sagde op efter ’eget ønske’."
8180,/debat/2013/01/laeserbreve,Læserbreve,," Tosprogede skal lære mere
Jesper Petersen, politisk ordfører, SF
Fire ud af ti tosprogede børn forlader folkeskolen uden at kunne læse, skrive og regne godt nok til at gennemføre en ungdomsuddannelse. Med et gennemsnitligt karaktersnit et pænt stykke under de øvrige elever får mange tosprogede ikke de samme muligheder senere i livet.
Det gab håber regeringen at mindske, ved at undervisningen tager udgangspunkt i de sprogkompetencer, børnene har med hjemmefra. Regeringen iværsætter et stort forsøg med bedre sprogundervisning til tosprogede elever i folkeskolen. Det handler bl.a. om undervisning i dansk som andetsprog.
Formålet er at sikre, at tosprogede elever lærer mest og bedst muligt. Til en start deltager knap 4.000 elever på 1. og 4. klassetrin fra 280 skoler. Ganske enkelt handler det om at finde ud af, hvordan vi giver alle børn de bedste muligheder videre i livet.
Langkildesmisforståelser
Hans Bredahl, Roskilde
Informationsdirektøren for de danske høreapparatforhandlere påstår i et indlæg 31. januar, at jeg har misforstået noget. Det må naturligvis være ham tilladt som ansat til at forsvare høreapparatsforhandlernes indtægter.
Kendsgerningerne er imidlertid, at de nedsatte tilskud til høreapparater giver to muligheder: enten holder hørehandlerne op med at annoncere for gratis høreapparater, eller også må de fra første færd præsentere kunden for en regning.
Denne sidste mulighed kan nok få folk til i højere grad at opsøge det offentlige system, hvor høreapparater udlånes efter en omfattende og grundig undersøgelse af høretabets omfang og årsag.
Jeg oplever som bruger, at man omhyggeligt vælger nøjagtigt det apparat, der er brug for til hver enkelt klient med baggrund i undersøgelser, som ikke udføres på klienter i det private system.
Langkilde glemmer af en eller anden grund at fortælle, at de forhandlere, han repræsenterer, skal have penge, ofte flere tusinde kroner, hvis klienten skal have et bedre høreapparat end det, der først blev udleveret.
Kun en ting har informationsdirektøren ikke misforstået. Det er rigtigt, at der er ventetid i det offentlige system. Men jeg kan forsikre om, at ventetiden er ulejligheden værd, både behandlingsmæssigt og økonomisk.
Flere i arbejde gavner alle
Hans Andersen, MF, Venstre
Niels Bjarne Lund beskylder i et debatindlæg i Information den. 30. januar mig for totalitarisme, men han er mildt sagt galt afmarcheret, fordi vi foreslår, at danskere uden forpligtelser knyttet til et bestemt sted rent geografisk bliver tilskyndet til at tage et ledigt job, selvom det er et andet sted i landet. Det er på den baggrund, at Niels Bjarne Lund beskylder mig for totalitarisme.
Vi har i de seneste dage kunnet læse, at der kun i tre af landets 98 kommuner er flere i arbejde, end der er uden for arbejdsmarkedet. Der er altså færre til at betale den velfærd, som alle har glæde af. Derfor er vi både som politikere og som danskere generelt nødt til at gøre alt, hvad vi kan, for at få flere i arbejde.
Vi skal dels arbejde for at skabe flere job, og findes der allerede nu ledige job i Danmark, skal vi også gøre en særlig indsats for at få dem besat.
For at få flere i arbejde eller uddannelse har Venstre bl.a. lavet et forslag til en kontanthjælpsreform, der skal øge incitamentet til, at flere får et job. Forslaget indeholder f.eks. forslag om unge, uddannelse, aktivering og mobilitet.
I Venstre siger vi, at vi ønsker at øge forventningerne til, hvor langt man skal bevæge sig for at få et arbejde, med undtagelse af dem, der har tungtvejende grunde, der taler imod (f.eks. børn). Det er ikke totalitarisme, men derimod sund fornuft, at vi forsøger at få besat ledige stillinger i Danmark, når 40.000 arbejdsparate kontanthjælpsmodtagere (matchgruppe 1) står uden job.
Vi arbejder for at få flere i arbejde for deres egen og for alles skyld. Det vil jeg godt lægge navn til.
DR hænger de svageste ud
Andreas Løppenthin, København
DR1 sender i disse uger en serie i ti afsnit, hvor man følger forskellige kommuners indsats mod socialt bedrageri.
Der er ingen tvivl om, at kommunerne bør sørge for, at ingen får penge, de ikke er berettigede til; hertil har de fået rigeligt med hjælp fra de sidste 20 års løbende stramninger i regler for overførselsindkomster. Men med programmet lægger DR sig lige op ad den diskurs, der gennemsyrer debatten om overførselsindkomster.
Som Ha-Joon Chang skriver i Information den30. januar, bliver personer på overførselsindkomst beskyldt for at væredovne og ugidelige. De nasser på os andre hårdtarbejdende skatteydere og er medskyldige i landets økonomiske problemer.
Frem for at bidrage til mistænkeliggørelsen af de svageste i samfundet, burde DR vise mod og i stedet pege på de strukturelle problemer, der er årsagerne til fattigdom og statens økonomiske problemer. Kommunerne skal nok klare ærterne uden tv-hold.
Claus Hjorts kolde hjerne
Christian Juhl, MF, EL
Claus Hjort Frederiksen (V) gentog sit efterhånden slidte mantra i Deadline mandag aften igen og igen.Problemet med arbejdsløsheden er, at det ikke kan betale sig for arbejdsløse at tage arbejde.
»Jeg fristes til at foreslå, at unge mennesker slet ingen kontanthjælp skal have,« sagde han sgu.Det er et noget fattigt bud fra den mand, der har været minister og strateg for en borgerlig regering i 10 år.
Hvis journalisten havde spurgt ham, hvor mange det ikke kan betale sig at arbejde for, ville han have været nødt til at svare 14.500 personer.Hvis journalisten havde boret lidt dybere, og spurgt, hvor stor en andel af arbejdsstyrken, de udgør, ville han have væretnødt til at svare 0,5 procent.Det betyder, at det kan betale sig at arbejde for 99,5 procent af danskerne i arbejdsstyrken.Den halve procent får en kontanthjælp, der er højere end mindstelønnen, fordi de og deres børn har store sociale problemer.
Man kunne sagtens gøre det sådan, at det kan betale sig at arbejde for alle ved at skære 30 procent i kontanthjælpen. Det vil flertallet af danskerne ikke. De har nemlig hjertet og den sociale forståelse i behold.
Men det kan kolde hjerner som Claus Hjort Frederiksen ej forstå.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,1. februar 2013,"Jesper Petersen, politisk ordfører, SF"
11386,/debat/2011/09/frivillighedspolitikken-parterapeut,Frivillighedspolitikken hos parterapeut,Anders la Cour," I frivillighedspolitikken opfører staten sig som en hysteriker, der kræver ét, men i virkeligheden ønsker noget andet. På den ene side kræver den, at de frivillige organisationer skal indgå i det nye velfærdsmarked på lige fod med alle andre. På den anden side begærer den de frivillige organisationers særegenhed.
Staten og de frivillige organisationer har efterhånden dannet par med hinanden i nogle årtier. Efter at have flirtet og kissemisset i krogene, fremstår de i dag nærmest som et sølvbryllupspar.
Denne kronik er imidlertid ikke ment som en bryllupstale til ære for parret. Den er snarere et forsøg på at lege terapeut for den ene part, som synes at have udviklet symptomer, der skaber problemer både for den selv og ægtefællen.
Og ja, det er staten, vi taler om. Staten er gennem årene blevet rigtig god til at give udtryk for, hvordan den gerne vil have, den anden skal være. Men samtidig er den også blevet mere og mere splittet mellem sit begær og sine krav.
Fra forelskelse til krise
Det var staten, der først fik øje på de frivillige organisationer, og som foreslog, at de skulle begynde at se mere til hinanden. Det skete, da Socialministeriet i begyndelsen af 1980'erne udtrykte ønske om et »bredere samarbejde« mellem det offentlige og de frivillige organisationer.
Med oprettelsen af Center for Frivilligt Socialt Arbejde fandt man et godt sted at mødes og se hinanden nærmere an.
Men det var først med den store betænkning Frivilligt Socialt Arbejde i Fremtidens Velfærdssamfund, at de i 1997 blev gift. I denne ægteskabspagt blev parterne gjort bekendt med deres roller i forhold til hinanden.
Der gik dog ikke længe, før staten begyndte at stille spørgsmål til kvaliteten af det frivillige sociale arbejde og efterlyse, at de frivillige organisationer evaluerede sig selv og deres egen gøren og laden mere kritisk.
Herefter kom forholdet ind i en mere kritisk fase, hvor staten pressede på, for at de frivillige organisationer skulle gå på kursus i frivillighed.
Staten ville nemlig gerne sikre sig, at den var gift med 'en rigtig frivillig', sådan én, som den kunne stille krav til, og som ikke ville skuffe dens tillid.
Det var også i denne periode, at staten foreslog de frivillige organisationer at effektmåle resultatet af dens indsats til den fælles husholdning, for at alle kunne blive klar over, hvad de frivillige organisationer egentlige bidrog med.
For nylig foreslog staten, at for at de frivillige organisationer ikke skulle gå i stå i deres udvikling, kunne de jo lære af andre, som staten havde mødt på sin vej. Her tænkte staten især på det private erhvervsliv og dets moderne ledelsesværktøjer som f.eks. performance management. Dem ville de frivillige organisationer have godt af at tage til sig, mente staten. Det skulle alt sammen lære de frivillige organisationer, hvordan de bedst kunne gøre den forskel, som staten synes, den var berettiget til at forvente af sin bedre halvdel.
Den perfekte partner
I bagklogskabens lys kan man se denne udvikling som en naturlig konsekvens af statens drøm om det perfekte ægteskab.
I et sådant ægteskab er det ikke længere kun staten, der tager sig af husholdningen, ansvaret herfor er noget, som parterne deler med hinanden.
I denne drøm bliver husholdningen noget, som forskellige konkurrerende leverandører, frivillige, offentlige og private bidrager til. I drømmen er børnene — læs: Borgerne — alle gjort til kritiske forbrugere, hvad enten de vælger at få leveret en ny hofte på et privathospital eller få et måltid mad på et frivilligt drevet værested.
For staten har det været vigtigt, at dens nye partner også deler denne drøm. Partneren skal stræbe efter det samme som staten selv. Dermed begynder ægtefællen nemlig aktivt at omforme sig selv, så drømmen kan blive til virkelighed.
I statens stræben efter at få tilpasset de frivillige organisationer, bliver de derfor mødt med et stigende krav til deres »professionalisering«.
Splittet begær
Bemærkelsesværdigt er det imidlertid, at statens begær efter de frivillige organisationer er forblevet det samme, trods denne årelange iver efter at forandre dem. Når staten i sin tid forelskede sig i den frivillige verden, var det netop, fordi den var alt det, som staten ikke synes den selv var; fleksibel, lydhør, personlig, solidarisk, anarkistisk, eksperimenterende og modig.
Dette begær kommer stadig op til overfladen, når staten ved særlige lejligheder skal formulere, hvorfor det nu var, at den blev forelsket og fortsat ønsker at være sammen med de frivillige organisationer.
Dette begær efter det anderledes, det på engang uforståelige og tiltrækkende, kommer imidlertid til at stå i grel modsætning til de krav, som staten efterfølgende møder de frivillige organisationer med i deres nye hverdag.
Her er det kravet om, at de frivillige organisationer skal ændre sig, så de kan passe ind i den drøm om det perfekte ægteskab, som visionen om fremtidens velfærdssamfund udgør for staten.
På denne måde kommer staten til at optræde som en hysteriker, der kræver noget bestemt af sin ægtefælle, men i virkeligheden begærer noget andet.
Diagnose
Frivillighedspolitikken er med andre ord i splid med sig selv. Man får indtrykket af, at den ikke vil have, hvad den siger, den vil have. Den siger ét, men insinuerer noget andet. Det ulykkelige for ægtefællen, som det går udover, er, at denne må lave om på sig selv for at blive det, som den anden alligevel ikke vil have.
Som det turde fremstå klart nu, så ønsker staten ikke sin egen politiks succes. Den siger: 'Her har du mit billede af dig, som jeg vil have dig', men hvisker samtidig 'men pas på, at du ikke taber dig selv i din iver efter at leve op til mine krav'.
For frivilligheden er det derfor ikke et simpelt spørgsmål om overgivelse eller modstand. Det er et spørgsmål om, hvordan man reagerer på det selvmodsigende kald på en selvstændig måde.
Dette ejendommelige indre modsætningsforhold har skabt en politik, der ikke er identisk med sig selv. Det er en politik, der på engang siger: 'Gør som jeg siger, men vær samtidig uafhængig' eller: 'Gør lige som alle andre, men vær samtidig anderledes'. Staten siger således; Indfør kurser for de frivillige, indfør evalueringer af deres sociale indsats, formuler forandrings teorier og udvikl metoder, der sikrer, at I leverer det output, som inputtet er givet i forventning om. Gør med andre ord alt det, som det offentlige og det private allerede gør, men gør det, så I samtidig forbliver den, I altid har været, nemlig den innovative, modige og uforudsigelige.
Staten er efterhånden blevet en ægtefælle, der i forholdets 30-årige udvikling, på en gang er blevet god til at give udtryk for, hvordan den gerne vil have, at den anden skal være, men samtidig er blevet mere og mere splittet mellem sit begær og sine krav.
Her til sidst kan man spørge, hvad terapeuten så har af råd til staten, efter at den nu har været oppe på briksen og har blotlagt sin kløft mellem sine krav og sit begær.
Her er det imidlertid vigtigt at slå fast, at denne terapeut ikke ser det som sin opgave at pådutte sin klient idealer eller målsætninger, men derimod at konfrontere sin klient med misforholdet mellem dens krav og begær.
Denne terapeut forsøger således at etablere et mere refleksivt selvforhold hos sin klient, så staten bliver mindre fremmed for sig selv og begynder at se i øjnene, hvad dens politik skaber af problemer for den selv og sin omverden.
Hvad en sådan større grad af selverkendelse skal føre til, er det alene op til klienten selv at afgøre.
 
Anders la Cour er lektor, ph.d. ved Institut for Ledelse, Politik og Filosofi på CBS




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,30. september 2011,"Dette ejendommelige indre modsætningsforhold har skabt en politik, der ikke er identisk med sig selv. Det er en politik, der på engang siger: 'Gør som jeg siger, men vær samtidig uafhængig' eller: 'Gør lige som alle andre, men vær samtidig anderledes'. Staten siger således; Indfør kurser for de frivillige, indfør evalueringer af deres sociale indsats, formuler forandrings teorier og udvikl metoder, der sikrer, at I leverer det output, som inputtet er givet i forventning om. Gør med andre ord alt det, som det offentlige og det private allerede gør, men gør det, så I samtidig forbliver den, I altid har været, nemlig den innovative, modige og uforudsigelige."
11808,/debat/2011/07/laeserbreve-5,Læserbreve,Informations Webredaktion," Mediedækning af tragedien
Dorte Skovgård, folketingskandidat for SF, og Charlotte Keck, indvandrerlærer
Hele fredag aften sad vi klistret til skærmen for at forsøge at fatte, hvad der foregik i Norge.
Og som mediebilledet er i Danmark i dag, er det TV 2 News, vi kigger på, fordi de bringer nyhederne non-stop. Dermed har News et stort public service ansvar. Det lever de ikke op til!
På trods af at der forholdsvist tidligt kom vidneudsagn om en lyshåret nordisk udseende person, og på trods af at disse terrorhandlinger ikke ligner noget, som muslimske terrororganisationer plejer at give sig i lag med, blev Niels Brinch ved med at snakke muslimsk terror! Og da udsagnene om denne her lyshårede person blev for mange, skiftede han hest og talte om Oklahomabomben. Det havde vi andre tænkt hele tiden. Og hvordan talte han så om Oklahomabombemanden? Som en der var imod jøder og »zionisme, som de kaldte det den gang«.
Det er på tide, at man sadler om i de danske medier og holder op med pr. automatik at kaste mistanke på muslimer. Det må ophøre, at man ved enhver begivenhed straks giver sig til at mistænke folk med muslimsk baggrund. Som DSU's formand sagde på News lørdag, hvis man synes, at integrationen af folk, der er kommet til Danmark de seneste 20 år, er slået fejl, må man gøre noget ved det. At føre en negativ retorik mod muslimer ved enhver tænkelig lejlighed må ophøre! Og som public service kanal bør TV 2 News udøve selvkritik og ophøre med at formidle dette.
Dæmp retorikken
Hamid El Mousti, redaktionschef på TV-Salam
Kære Pia Kjærsgård. For at undgå, at et sygt menneske begår de samme uhyrlige massakrer, som det skete i Norge, beder jeg dig indtrængende at sørge for at dæmpe jeres anti-islamiske retorik.
Skal vi overvåge kristne?
Nikolaj Werk, Højbjerg
Skal indvandrerkritikere pålægges et ansvar for at tage afstand til den Norske tragedie? Skal vi til at overvåge kirker for at sikre os, at kristne ikke bliver radikaliserede? Skal vi holde ekstra øje med Dansk Folkeparti, for at sikre at indvandrerkritikere ikke tyr til våben? Selvfølgelig ikke. Men det er værd at reflektere over at den logik har været fundamentet for anti-terror diskussionen og lovningen i Danmark med hensyn til muslimer siden 2001. Vi bør tage ved lære af dette og gøre op med urimeligheden ved at gøre folk medskyldige for politiske eller religiøse trosfæller.""
Fjenden fra højre
Carsten Kofoed, København N
Gerningsmanden til dødsterroren i Norge har været aktiv på nazistiske debatfora og er tidligere medlem af det norske Fremskridtsparti, der svarer til Dansk Folkeparti. Han er et barn af det højreekstreme miljø, hvorfra nazister i 2001 knivmyrdede den 15-årige norsk-ghaneser Benjamin Hermansen i Oslo.
Kan det samme ske i Danmark? Ja. De sidste 10 år har Nordens mest højreorienterede regimente skabt gunstige betingelser for den 'antiracistiske' højreekstremisme, som har erstattet nazisme med kultur- og nationalkonservatisme og antisemitisme med islamofobi. Derimod er hadet til venstrefløjen helt intakt. På internettet gøder højreradikale hadesider jordbunden for opgøret med de 'røde landsforrædere', mens regeringsorganer som Jyllands-Posten og TV 2 er de pæne medier for strømningen, der kræver blasfemi- og racismeparagraffen afskaffet og også findes i militæret, hvor soldater er blevet afsløret som højreekstremister.
Demokratiets hovedfjende i Danmark er ikke nogle få islamister, men et yderste højre med politisk, økonomisk og militær magt.
22. juli 2011
Ole Kløcker, Frederiksberg
Med det der er sket i Norge på denne dato optræder et tidsskel i Skandinavien på linje, hvad nine-eleven forårsagede på den anden side Atlanten. Den nordiske, for ikke at sige den danske selvsikkerhed har lidt et alvorligt knæk, som ikke umiddelbart kan genetableres eller repareres. Det man troede på afstand, er rykket så tæt på, at der ikke er tale om nogen afstand mellem det der sker andetsteds og her. Dermed er vi omsider placeret i det centrum, som fra nogen side er søgt bortelimineret, dels reduceret til at være irrelevant eller blot overflødigt.
Den situationsændring, der nu er sket, vil blive søgt gennemanalyseret, men skyggen hviler nu tungt over den skandinaviske halvø, hvis politikere endnu ikke har forstået, hvad det er de har fået mellem hænderne. Fastholdes den politik, der hidtil er ført, er 22. juli heller ikke den sidste dato, der vil blive husket.
Et naturligt liv
Erik Dam, Ølstykke
Det er tankevækkende, hvor meget visse af de seneste emner i Information har tilfælles, blandt andet historierne om pillemisbrug og debatten om abort af handicappede fostre efter fosterscanning.
Det bliver mere og mere påkrævet, at den enkelte tager overordnet stilling til, om man ønsker et 'naturligt' liv eller stræbe efter det perfekte, vel vidende at det måske ikke er let eller hensigtsmæssigt at styre ultimativt i den ene eller anden retning.
Et eksempel, der illustrerer pointen, er piller mod for højt kolesteroltal og forhøjet blodtryk. Når så mange ordineres disse piller, er det, fordi vi ønsker at fravælge det normale.
Man definerer i lægevidenskaben noget ønskeligt, og det bliver herefter betragtet som det normale. Og hvem vil være afviger? Det er et åbent spørgsmål, hvad der faktisk ville ske, hvis man skrottede disse piller for 90 procent af befolkningen, og eventuelt lagde kosten lidt om.
Denne ordinering her svarer næsten til historierne om Panodil, der tages forebyggende; man får ordineret kolesterolpiller for en sikkerheds skyld.
Jeg husker en sag om forsøg med en type kolesterolmedicin, som skulle hæve det gode kolesteroltal (HDL) og sænke det dårlige (LDL). Forsøgene blev standset, fordi for mange testpersoner døde!
Det er ikke en katastrofe
Sune Harrington, Aalborg
I forbindelse med diskussionen om fosterscanning bliver spørgsmålet om omkostninger, både økonomiske og personlige, ofte bragt op.
Hvis man vil beregne udgifterne forbundet med at have et handicappet barn, må man definere, hvilke økonomiske parametre man medregner, og derefter tage et kig på indtægtssiden. Når man problematiserer udgiftssiden ved at have børn med Downs syndrom, bliver det ofte ikke gjort.
Alle børn er udgiftskrævende, Downs eller ej. Et alment slag på tasken siger, at ethvert barn gennemsnitligt koster forældrene en millionkroneseddel indtil barnets 18. år, uanset om barnet så skulle vise sig at være mere end almindelig intelligent eller succesfuldt.
De fleste forældre som ønsker sig et barn, er fuldt ud bevidste om den enorme omkostning barnet kræver, i tid såvel som penge, sved og tårer.
Når folk så alligevel ønsker at få børn, må man derfor formode at det skyldes en forventning om den glæde barnet vil bringe ind i deres liv eller reduceret til økonomiske termer, om man vil: En forventning om at investeringen vil give afkast på indtægtssiden.
Jeg tillader mig derfor at undre mig over, hvordan en fosterscanning, der påviser det ekstra kromosom, som afslører, at barnet har Downs syndrom, er i stand til at give det par eller den kvinde, som brændende ønsker sig et barn det fulde overblik over, hvorvidt udgifterne trumfer indtægterne. Livet indebærer også en risiko for at en tragedie kan ramme selv sunde og raske børn uden handicap. Vi kan minimere risiko fra nu af og til evig tid, men som samfund og mennesker kan vi også vælge at sætte vores lid til, at det ikke er en katastrofe at få et handicappet barn.
Det er jo et landbrug
Ruth Gjesing, Virum
Jeg synes altså, at naturromantikken kammer over i sagen om vindmølleparken i Thy. Der er tale om en samling plantede fyrretræer, det vil sige en skov, som dyrkes og høstes ligesom landbrugsafgrøder, bare i en noget langsommere kadence.
Hvem af de lokale bruger til daglig en tæt fyrreskov som rekreativt område? Ikke ret mange, er mit gæt. Og så vidt jeg har forstået, er der heller ikke tale om noget rigt dyreliv i sådan en fyrreskov.
Til gengæld for de fældede træer agter man så at retablere den oprindelige natur, det vil sige den natur, som dengang man etablerede plantagen, måtte vige for fyrretræerne.
Altmodisch landbrug
Finn Clausen, Nørre Nebel
Kjeld Hansen beskriver 19. juli, hvordan fødevareminister Henrik Høegh (V) er medlem af en firebande, bestående af ham, Gert Klarkov, Bent Claudi Lassen og Peter Gæmelke.
Gennem de seneste 40 år har landbruget modtaget 800 milliarder kroner i direkte og indirekte støtte. Hvad kunne vi ikke have fået for de penge? I stedet forvandlede landbruget med firebanden i spidsen støtten til gift, grise, gylle og en gæld på 350 milliarder kroner.
Jeg er som gammel bonde ikke imponeret, og moralen må være: Brug aldrig en bonde som fødevareminister! Og nedlæg dog fødevareministeriet, det er altmodisch. IT-branchen har jo heller ikke sit eget ministerium, så hvorfor skal landbruget så have det?




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",23.0,25. juli 2011,"Og som mediebilledet er i Danmark i dag, er det TV 2 News, vi kigger på, fordi de bringer nyhederne non-stop. Dermed har News et stort public service ansvar. Det lever de ikke op til!"
13149,/debat/2010/11/redefinere-verdenshistorien,Om at redefinere verdenshistorien,Ejvind Larsen," Mens USA for et par dage siden forberedte sine mange venner (eller i hvert fald mange eftersnakkere) rundt om i verden på nye, uønskede læk - »til skade for den nationale sikkerhed« - af dets egne diplomatiske og især udiplomatiske dokumenter, talte »lækkeren« selv - Wikileaks - om at »redefinere verdenshistorien«.
At verdenshistorien må revideres og umiddelbart står over for en grundlæggende redefinition, turde være selvindlysende. Om Wikileaks - i historiens bagkloge lys om 100 år - selv kommer til at spille nogen større rolle i beretningen om verdenshistoriens redefinering i første halvdel af det 21. århundrede, er derimod mindre evident. Hvilket i skrivende stund dog ikke forringer samme Wikileaks øjeblikkelige fortjenester i afsløringen af mange sandheder om den vestlige verdens krig mod Irak, i Afghanistan og i det hele taget gøremål rundt om i verden. Med lederord fra denne avis' lørdagsudgave om vores udnyttelse af de 391.832 lækkede Irak-krigsdokumenter: »Uanset om vi får sandheden om krigen nu, eller vi må vente til eftertiden, har politikerne og Forsvaret allerede måttet drage én vigtig lære af Informations afdækning af de faktiske forhold på slagmarken. Fremover vil de ikke have eneret på faktuelle oplysninger om krige. Det monopol er nu og heldigvis brudt. Og dette brud er trods alt det mest effektive middel i bekæmpelsen af den tavshedens magt, som de seneste uger desværre har taget fast bolig i dansk politik.«
Redefinerer historien
Alligevel er det dog budskabet på samme lørdagsudgaves forside, der selvindlysende bebuder, at verdensånden nu er ved at redefinere verdenshistorien:
»Det nye grønne makkerpar - Kina og EU - skal stå sammen, hvis den globale klimakamp skal vindes. For præcis som ved forhandlingerne i København (for et år siden) er der også ved COP16 i Cancun tre forhindringer for en samlet klimaaftale: USA, USA og USA. Det mener flere af Danmarks førende klimaforskere. - 'Hvem kæmper nu for klimaet?' Side 6-8«.
Men det mener sandelig også USA's egen førende klimaforsker, James Hansen fra USA's egen førende klimaforskningsenhed NASA, ifølge sin egen kronik, som vi også bragte i selvsamme lørdagsavis på side 16 i 1. sektion:
»Kinas lederskab kan redde menneskeheden. En gradvist stigende afgift på CO2-udledninger er det eneste, der kan bremse farlige globale klimaforandringer - det er man ved at erkende i Kina, og det giver grundlag for grøn optimisme: Kina skal indføre en gradvist stigende afgift på CO2-udledning. Dels for sin egen skyld. Dels af hensyn til menneskehedens fremtid. Lad mig først præcisere: Kina bærer ikke det overvejende ansvar for klimaforandringerne, til trods for at landet i dag er den største CO2-udleder. Klimaforandringerne er nemlig proportionale med de indoptagede og ophobede emissioner, og USA bærer 27 pct. af ansvaret for de ophobede emissioner (efter andre beregninger over 29 pct.). Kina kommer på andenpladsen med 9,5 pct. Opgjort pr. indbygger bliver USA's andel af ansvaret 10 gange større end Kinas. Ikke desto mindre er Kinas årlige emissioner over de seneste par årtier steget så dramatisk ...«, at der nu må og vil ske noget, der redefinerer verdenshistorien.
Kinesisk århundrede
Denne redefinition kommer uvægerligt til at finde mange særdeles forskellige og måske også modstridende udtryk. Som f.eks.: 'Det 21. århundrede blev ikke det amerikanske, men det kinesiske århundrede'. 'Den gule fare kom til at overmale andre farer, røde som sorte'. Og så videre.
Her skal kun nævnes to redefinitioner med inspiration fra lørdagsartiklen:
»Slagsmålet om det globale råderum«, der bl.a. indeholdt disse formuleringer:
»Kina - og andre udviklingslande - forlanger, at USA - og andre i-lande - tager deres historiske ansvar for klimaproblemet alvorligt ved at skærpe deres nationale CO2-mål. I Kina siger man direkte, at dette er en kamp om retten til fremtidig udvikling på en begrænset planet.«
Med streg under begrænset.
»'En klimaaftale handler om at fordele udledningsrettigheder, og det involverer grundlæggende interesser omkring økonomisk vækst og om regningen for at bremse udledningerne,' siger Zhang Haibin, klimapolitisk forsker ved Beijing University, til Reuters.«
Med streg under regningen.
»'Eftersom det tilbageværende råderum for udledninger er så begrænset, har Kina en grundlæggende interesse i at beskytte sit råderum og forventer en større indsats fra i-landene, så det kan sikre sin ret til udvikling'.«
Med streg under tilbageværende.
At for det moderne projekts kristne og efter-kristne forkæmpere i den såkaldt avancerede, progressive, fremskridtstroende, økonomisk vækst-forkælede sjettedel af verden til at fatte, at planeten er begrænset og redningen af den tilbageværende del af den som bæredygtig for levende væsener over bakterie- og bacille- stadiet koster noget og kræver af-vækst, vil sandelig kræve, at vi - redefinerer verdenshistorien.
",3.0,30. november 2010,"»'Eftersom det tilbageværende råderum for udledninger er så begrænset, har Kina en grundlæggende interesse i at beskytte sit råderum og forventer en større indsats fra i-landene, så det kan sikre sin ret til udvikling'.«"
11212,/debat/2011/10/opraab-skurvognen,Opråb fra skurvognen,Jakob Mathiassen," I den franske film La Haine fra 1995, der handler om unge rødder fra ghettoen, siger en af hovedpersonerne: »Det er ligegyldigt, hvordan du falder, det er landingen, der tæller!«
Sådan har jeg det også fortiden. Ude på byggepladsen imellem betonelementer går jeg rundt med en følelsen af at være midt i et frit fald mod jorden.
Jeg kan se, at løn og arbejdsforhold støt og roligt bliver dårligere. Jeg arbejder i et fag i frit fald. Spørgsmålet er, hvem der vil gribe os? Den nye centrumvenstreregering eller nationalisterne i Dansk Folkeparti?
Da jeg var en purung og helt grøn betonarbejder, havde jeg tilnavnet Vejrligs-Jakob. Det havde jeg fået, fordi jeg en regnvejrsmorgen havde ringet til formanden og foreslået ham, at jeg holdt vejrlig hjemme i stedet for i skuret.
Det regnede, og jeg vidste, at hele sjakket alligevel ville side inde i skuret og få løn for at vente på tørvejr. Og jeg kunne jo lige så godt side derhjemme og vente, som jeg kunne sidde inde i skuret.
Den idé havde ingen gang på jorden, men rationalet bag fejlede ikke noget. Dengang var det nemlig utænkeligt, at sjakket ville gå ud i regnen og arbejde.
Det var i 2001. I dag — 10 år efter — er vejrlig så godt som afskaffet. Det sjak, jeg er i lige nu, arbejder i regnvejr. Det gjorde mit sidste sjak også. Vinkelsliberen sender igen og igen stød igennem vores drivvåde handsker, og arbejdstøjet er gennemblødt ind til underbukserne. Men vi knokler videre.
Det er ikke, fordi vi er tilfredse med at arbejde i regnen, slet ikke! Vi brokker os højlydt til hinanden, men vi nøjes med at brokke os!
Når det bliver ved ordene, er det bl.a. pga. et brev, som vi alle sammen modtog forleden. Det var fra firmaet, som meddelte, at man pga. konkurrencen, havde besluttet at sløjfe de årlige stigninger i timelønnen. Brevet slog fast, at firmaet håbede, at løntilbageholdenhed kunne forhindre, at det blev nødvendig at ansætte østeuropæere og tyskere.
Som ringe i vandet
Vi er ikke de eneste betonarbejdere, der får dårlige nyheder med posten for tiden. Danmark har fire store bygningsentreprenørfirmaer.
Det største er MT Højgaard, som allerede sidste år sendte et brev til deres ansatte og bekendtgjorde, at man ikke længere kunne konkurrere med de firmaer, der brugte udenlandsk arbejdskraft. Fremover ville de blive nødt til at benytte sig af billig, udenlandsk arbejdskraft.
Det er formentlig entreprenørselskabet Pihl & Søn, som MT Højgaard ikke følte, at man kunne konkurrere med.
Pihl er den næststørste bygningsentreprenør herhjemme, og de har længe ligget forrest i feltet, når det gælder brugen billig, udenlandsk arbejdskraft. Selskabet har nok en pæn del af ansvaret for, at alle de største bygningsentreprenører i dag bruger billig, udenlandsk arbejdskraft til betonbyggeri.
Landets tredje største bygningsentreprenør, NCC, kastede håndklædet i ringen i begyndelsen af året og har startet et pilotprojekt på Roskilde Forbrænding med brug af billig udenlandsk arbejdskraft. Rygterne siger, at firmaledelsen er godt tilfreds med projektet.
Det fjerde største bygningsentreprenørselskab herhjemme, Hoffmann, har jeg netop arbejdet for. Jeg blev fyret for et par måneder siden pga. mangel på arbejde, og det var jeg ikke alene om. Hoffman renoverer universitetet på Amager, og her blev fem danske betonarbejdere fyret omtrent samtidig med mig. Mindre end en uge efter blev et sjak af polske betonarbejdere ansat på det selvsamme byggeri.
Det er derfor jeg og de andre gutter i sjakket finder regntøjet frem og nøjes med at brokke os, når himlen åbner sig over vores lille byggeplads.
Vi ved, at vi til enhver tid kan blive erstattet af polakker eller tyskere, der ikke brokker sig over overarbejde, og som slet ikke ved, hvad vejrlig er for noget.
Impotent fagbevægelse
Nu er der nok nogle, der tænker: Hvad med fagforeningen, kan de ikke gøre noget?
Det korte svar er: Ikke en skid! Det lidt længere svar er, at fagforeningen selvfølgelig gør alt, hvad den kan. Men gennem de sidste 100 år har den afskrevet sig så godt som alle kampformer, der ligger udover det fagretslige system. Og dette system har vist sig helt og aldeles impotent over for den systematiske brug af billig arbejdskraft fra andre EU-lande.
Det fagretslige system baserer sig nemlig på, at lønmodtagerne er organiserede i fagforening. Det er tyskerne og polakkerne ikke. Til gengæld er de tilfredse med en løn, som en dansk lønmodtager vil få meget svært ved at leve for herhjemme.
Uanset at ledelsen i fagbevægelsen nok ikke er meget for at indrømme det, er dansk fagbevægelse i store træk, skakmat. Ikke mindst over for de mægtige multinationale selskaber, der tegner min branche.
Det er derfor, jeg går med en fornemmelse af at være i frit fald, når jeg går rundt i regnen og lægger jern i betondækkene på den etageejendom, vi er ved at opføre fortiden. Desværre er jeg nok ikke alene om at have det sådan. Jeg tror, fornemmelsen er vidt udbredt — også uden for byggebranchen.
Eksportchaufførerne har sikkert længe kunnet mærke, at de falder. I 2004 var der 12.000 danske eksportchauffører, i dag er der kun 2.500. En dansk chauffør er simpelthen for dyr i drift i forhold til en tysk eller en polsk.
Søfolkene på Scandlines Gedser-Rostock-færger har også følt dækket forsvinde under deres fødder, siden Scandlines besluttede at udflage den ene af rederiets to nye færger på ruten til Tyskland.
Jeg kunne fylde en hel kronik med den slags eksempler. Vi er mange, der falder for tiden.
S og SF magtesløse
Vil den nyvalgte centrum-venstre regering gribe os? Kan den gribe os?
Det er ikke, fordi regeringen ikke har fokus på problemerne i det regeringsgrundlag. På side 26 nederst er der et lille afsnit, hvor der ridses nogle initiativer op:
•Øget myndighedskontrol, herunder et mere effektivt samarbejde mellem relevante myndigheder og en styrket oplysningsindsats over for udlændinge.
•Stærkere indsats for gennem EU at fuldbyrde danske arbejdsretsdomme i udlandet.
•Undersøge mulighederne for at undgå social dumping, når der udføres større offentlige opgaver.
Det er alle gode forslag, men jeg tror ikke, Borgen kan løse problemet alene.
For det første, fordi venstrefløjen ikke har de nødvendige 90 mandater, Radikale Venstre skal hjælpes til at prioritere det.
For det andet, fordi problemet er så omfattende og fundamentalt, at lovgivning ikke kan klare det alene.
Der er også en lov imod vold, men volden er der stadig. Lovgivning er nyttesløs, hvis ikke den bliver håndhævet. Hvis politiet ikke rykker ud, når der bliver anmeldt vold, hvis folk, der er vidne til vold, ikke ringer til politiet eller er parate til selv at stoppe den.
Der er brug for alle hænder — også betonarbejdernes. Der er brug for en bevægelse!
Jeg håber, at centrum-venstre regeringen vil være med til at skabe den bevægelse. At ministrene og partierne vil prioritere det. At de aktivt vil hjælpe den på vej.
Lykkes det ikke, står Dansk Folkeparti nok klar i kulissen. De har i forvejen fokus på to af hovedpersonerne i denne sag: Indvandrere fra andre lande og EU.
På Youtube udtaler den amerikanske professor og forfatter Noam Chomsky sig om Tea Party-bevægelsen i USA. Han siger bl.a.: »Det er ikke så vigtigt, at Tea Party-bevægelsens svar ikke giver nogen mening. Det, der er vigtigt, er, at de har et svar!«
Sådan er det også med Dansk Folkeparti. Hvis de er de eneste, der har et svar, er det ligegyldigt, at svaret ikke giver nogen mening, eller at det er direkte farligt — folk vil følge dem alligevel. Ikke fordi vi er dumme, men fordi vi er bange.
De intellektuelle på tv, kan snakke alt det, de vil om den danske konkurrenceevne og betydningen af samhandel som fredsskaber. Jeg gider ikke høre på dem. Jeg har ikke brug for at få at vide, hvorfor jeg falder, jeg har brug for at få at vide, hvordan jeg skal lande.
 
Jakob Mathiassen er betonarbejder og forfatter til bogen 'Beton, om livet i skurvognen'




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",62.0,27. oktober 2011,"Det var i 2001. I dag — 10 år efter — er vejrlig så godt som afskaffet. Det sjak, jeg er i lige nu, arbejder i regnvejr. Det gjorde mit sidste sjak også. Vinkelsliberen sender igen og igen stød igennem vores drivvåde handsker, og arbejdstøjet er gennemblødt ind til underbukserne. Men vi knokler videre."
11885,/debat/2011/07/laeserbreve-16,Læserbreve,Informations Webredaktion," Motiver i Holk-sag
Søren Andreas Nielsen, Århus
Folketinget bør nu, sammen med offenftligheden, afkræve justitsminister Lars Barfoed (K) en forklaring og stillingtagen til, hvorfor han vedholdende i Niels Holck-sagen har ønsket at ofre Holck til fordel for støtte til en magtfuld gruppe i Indien?
Uvidenhed? Næppe. Ligegyldighed? Måske. Ønske om at tilfredsstille udenlandske stærke magter? Sandsynligvis! Manglende etik og hensyn til et menneskes sikkerhed og rettigheder? Givetvis! Egnethed som justitsminister? Nej.
Biomasse kan sænke udslip
Jesper Højte Stenbæk, Chefkonsulent, Dansk Erhverv
Lastbilerne nævnes ofte som den helt store miljøsynder. Realiteten er dog, at under 2 procent af bilparken er tunge køretøjer, og at disse udfører omkring 8 procent af trafikarbejdet på danske veje.
Hvis man vil sænke udslippet fra den tunge trafik, er der i øjeblikket kun to realistiske muligheder: Øget brug af biobrændsel og øget effektivitet fra motorerne.
Pr. 1. juli vil 7 procent af diesel og 5 procent af benzinen være biobrændsel. Ambitionen er at hæve niveauet gradvist over tid. Teknisk set kan det godt lade sig gøre både at producere brændstoffet og for moderne motorer at håndtere det.
Det, der mangler, er kapacitet, og det kræver investeringer. To fuldskala anlæg til produktion af 2. generations biobrændsel kan erstatte op til 5 10 pct. af benzinen med et grønt alternativ med betragtelige CO2-reduktioner til følge samt skabelse af tusindvis af job i yderkantsområder.
Samtidig vil produktionen give viden til videreudvikling af teknologien. Danmark kan gå forrest på dette område og udnytte potentialet til et eksporteventyr større end vindmøllerne.
For at opnå de positive resultater er det nødvendigt at satse på produktion af 2. generations biobrændstoffer. Vi opfordrer derfor regeringen til at opprioritere området.
Vådt økonomisk paradoks
Erik Lemcke, talsmand Omstilling Danmark
Husejere, der har fået stuegulve eller kældre ødelagt, er fortvivlede. Forretningsdrivende, der har fået butikker og varelagre ødelagte, er fortvivlede. Men fra et økonomisk vækstsynspunkt er oversvømmelserne nærmest et mirakel. Ødelæggelserne er anslået til at koste forsikringsselskaberne omkring en milliard kroner.
Det danske Bruttonationalprodukt (BNP) stiger med et tilsvarende beløb, heraf indkasserer staten ca. 250 millioner kroner i moms. Skattegrundlaget blandt håndværkere, tømrere, snedkere og kloakarbejdere stiger.
Stats- og finansminister har opfordret til øget forbrug, for at Danmark kan komme ud af den økonomisk krise, uden at det er lykkedes. Så kommer naturen med en oversvømmelse, som stimulerer forbruget med mindst en milliard. Der er igen vækst i det danske BNP!
Kan vækst i BNP i overhovedet bruges som en målestok for, hvor godt det går i et land? Når oversvømmelser optræder som positiv vækst, er tiden så ikke inde til at finde andre måder for at vurdere hvor godt det går økonomisk?
Det er et økonomisk paradoks at ødelæggelser tæller positivt i nationalregnskabet og dermed optræder som noget glædeligt og godt.
Hvem er voldelige?
Carsten Kofoed, København
I pressen kører nu en historie om, at Villy Søvndals spindoktor, Thomas Sæhl Sørensen, har en fortid i det revolutionære Rebel.
Kan en kommende dansk udenrigsminister have en tidligere 'voldelig autonom' som rådgiver, spørges der forarget.
Men de voldelige er ikke de autonome med lidt kasten med sten og bål i gaderne. Dem, der bruger vold som politisk middel, er i allerhøjeste grad de danske folketingspolitikere.
Bare i 00'erne har de ført tre angrebskrige, mod Afghanistan, Irak og senest Libyen. Men krig med hundredtusindvis af døde og millioner af flygtninge er åbenbart ikke vold eller problematisk i forhold til at lede Danmark.
Det virkelige problem er, at en forhenværende revolutionær, der engang drømte om en bedre verden, nu har kapituleret og agerer spindoktor for den stadig mere krigeriske Søvndal. Ak ja.
For høje forventninger til universiteter
Niels-Simon Larsen, København
Jeg synes ikke, at Malte Kjems beklager sig, selv om man kunne tro det, når man læser overskriften på hans indlæg En humanist resignerer(8.juli).
Hvor mange orker overhovedet at give deres mening om mødet med systemet til kende?
Er universiteteterne andet end pølsefabrikker, der spytter folk ud, så de kan indgå i andre pølsefabrikker? Hvis de var, havde samfundet sikkert set anderledes ud.
Jeg forstår Malte Kjems sådan, at han forventede andet end pølsehalløj, og her er jeg bange for, at han rammer plet. Se dog for pokker på, hvordan folk fungerer i det her forbrugersamfund det har kurs mod afgrunden!
Kjems mødte ind på anstalten for den højeste oplysning og forventede at komme ud i løftet stemning og så blev han bare ensrettet til at bestride et fuldkomment sindssygt samfund.
Der er da ingen intelligens i det, ingen kreativitet, ingen fantasi. Det er det rene stamcelleforskning sat ned i en kælder til oversvømmelse ved første lejlighed for en klimaændring.
Hvis der var flere af Maltes Kjems slags, så tingene anderledes ud.
Ulige børnepasning
Dorte Sørensen, Roskilde
Ritzau oplyser 8. juli, at antallet af børn i private børnehaver er vokset med 50 procent på to år.
Den udvikling kan vi takke OVK-flertallet for, da de i forbindelse med vedtagelse af strukturreformen vedtog love, der gav tilladelse til at private institutioner måtte kunne tjene på pleje og pasning af børn og ældre.
Ligeledes vedtog de, at pengene skulle følge barnet det vil sige, at kommunerne skulle betale de samme penge til et barn, som blev sat over i en privat institution, som til et barn i en kommunal institution. Endelig blev det vedtaget, at der ikke var et loft over forældrebetalingen for forældre i en privatinstitution.
Altså må en privatinstitution tage penge for udflugter og for at afholde sig fra lukkedage med mere. Herved skabte VK mulighed for et mere ulige samfund, hvor økonomisk stærke og ressourcestærke forældre kan betale sig til bedre pasning og større udfordringer i mindre institutioner end dem, kommunerne kunne tilbyde.
Vi har ikke klimamagten
Flemming Bjerke, Hvalsø
Hele Jørgen Steen Nielsens artikel Mennesket på herrens udpinte markfra 5. juli flyder med et højst suspekt vi, som indbefatter alle i Vesten. Hvis man skal forstå, hvorfor der ikke sker noget for klimaet, må man analysere magt og fordeling af goder:
Hvem er villige til at give afkald på deres CO2-udslippende velstand? De rige, middelklassen, de fattige eller måske de rigtig fattige? Og hvem har magt til at få gennemført en sænkning af den CO2-udslippende velstand?
Hvorfor var det lige, at Volkswagen stoppede produktionen af en de mest benzinøkonomiske biler, Lupo 3L, men stadig bygger deres 3 tons tunge firhjulstrækker?
Det handler om magt, grådighed og selviscenesættelse ikke om 'vores' forkerte ideologier.
Det er de virkelige praksisser i hverdagen der skaber historien ikke hvordan 'vi' tror.
DONG's ansvar for fremtiden
Thomas Meinert Larsen, Klimabevægelsen
I forbindelse med Jørgen Steen Nielsens interview med DONG Energys direktør Anders Eldrup (4. juli), er det relevant at påpege, at godt 75 procent af aktierne i DONG Energy ejes af staten.
Det bør naturligvis give DONG en meget høj moralsk forpligtelse til også at indtænke miljømæssige og sociale hensyn i driften af virksomheden.
Med de mange tiltag mod mere CO2-fri energiproduktion som DONG Energy har taget synes dette også at være tilfældet. Men der er fortsat områder, hvor virksomheden endnu ikke rigtig har satset helhjertet:
• DONG har i tv-reklamer i bedste sendetid fortalt os, at de arbejder for at udbygge med solceller. Hvad har de gjort i praksis på dette område? Det virker lidt som en tom omgang greenwashing. Jeg venter i hvert fald stadig på at se, hvad meningen var med de udmeldinger.
• DONG bør gå helhjertet ind i forskning og udvikling af lagringsteknikker til vedvarende energi. Eldrup påpeger selv manglen på effektive medier til at lagre den fluktuerende strøm fra vindmøller, solceller og bølgeenergi, men hvorfor kaster virksomheden sig ikke selv ind i at udvikle dette?
• DONG bør tilbyde private kunder mulighed for at købe energi som garanterer udbygning af vedvarende energi. Hvorfor har DONG ikke et sådant produkt?
Dong har satset på miljørigtige lithiumbatterier, men denne satsning bør jo ikke stå alene. Der har været flere andre lagringsteknologier fremme, lagring af brint, vandoppumpning eller komprimering af gas, og der er helt sikkert flere på vej.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,11. juli 2011,Uvidenhed? Næppe. Ligegyldighed? Måske. Ønske om at tilfredsstille udenlandske stærke magter? Sandsynligvis! Manglende etik og hensyn til et menneskes sikkerhed og rettigheder? Givetvis! Egnethed som justitsminister? Nej.
4288,/debat/2014/09/genmaele-samplende-grinebider,Genmæle fra en ’samplende grinebider’,Kristian Bang Foss," Jeg havde for nylig æren af at skrive forord til en klassiker: Henrik Pontoppidans Det forjættede land. Information bragte i torsdags en præsentation af bogen skrevet af Erik Skyum-Nielsen, der også fandt plads til at omtale forordet.
Skyum indleder med at skrive, at Det forjættede land er den dårligste af Pontoppidans tre store romaner. Det skal man helst mene, når talen falder på Pontoppidan, og det er kodesprog for, at man har læst alle tre bøger. Men rangopdelingen er uinteressant som andet end et eksempel på, hvordan vi kritikløst gentager vedtagne sandheder om forfatterskaber. Når Skyum så alligevel roser bogen, gør han det uden sans for dens originalitet. Det der gør Det forjættede land til en interessant bog i sig selv, og ikke bare et forstudium til Lykke-Per, er vreden og det sociale engagement hos Pontoppidan, når det kommer til de besiddelsesløse bønder, hvis lidelser han kritiserede eliten for at være blinde overfor. Der tegnes et billede af et borgerskab, der kun er forfængeligt optaget af sig selv. Skyum er ude af stand til at se den side af bogen. I en sådan grad, at han ikke forstår, at det er den vinkel, jeg lægger i mit forord, men udelukkende er optaget af, hvad jeg ikke skriver. Beskrivelserne af de forarmede bønder og det mentale skel i befolkningen er dog banebrydende i dansk litteratur.
Skyum ser først og fremmest Det forjættede land som en skæbnefortælling om Emil Hansted, der »projicerer« sit indre ud i omgivelserne og kæmper med det moderne menneskes problemer. Sådan her står der faktisk:
»Emanuel er som vi selv et ægtefødt barn af moderniteten: det suverænt frisatte individ ...«
Citatet er åbenlyst en tung kliché, der virker som om det kommer fra en helt anden tid. Udsagnet kan desuden snildt passe på en ganske god del romaner. Min tilgang har været en anden. Jeg har ikke villet prøve at kvalificere romanen med et tvivlsomt: Se, her er et menneske, der har de samme problemer som dig. I stedet prøver jeg at undgå modernistiske og psykoanalytiske travere og koncentrerer mig om at vise den kritik, Pontoppidan med vrede, humor og satire retter mod sin samtids klassesamfund.
Den ’rigtige’ udgave
En genudgivelse af Det forjættede land har altid potentiale til at vække debat om, hvorvidt dette nu er den ’rigtige’ udgave, for Pontoppidan var en stor omskriver og specielt Det forjættede land ændrer sig drastisk. Og Skyum er da heller ikke helt tilfreds med, at tilblivelseshistorien ignoreres. Men det er efter min opfattelse ikke interessant i et forord til en bred udgave af bogen. Den pågældende version var den sidste, der blev udgivet i Pontoppidans levetid og med hans samtykke, og det har været nok for mig.
Men Skyum oplyser os:
»Endvidere hører det med til den historie, som Kristian Bang Foss ikke fortæller, at Pontoppidan i forbindelse med 3. udgave af Det forjættede land (1898) – den, som Gyldendal har lagt til grund også i denne omgang – foretog omfattende indgreb i værket ...«
Formuleringen er uklar, men med mindre man tolker udtrykket »lagt til grund« meget kreativt, er det ukorrekt, det der står. Gyldendal har genoptrykt 1918 udgivelsen, den 5. udgave, med korrigeret retstavning. Her er der foretaget yderligere ændringer siden 3. udgaven.
Skyum efterlyser baggrundsstof i forordet, og har ikke selv noget problem med at afsløre hele bogens handling. Er tankegangen, at Skyums overvejelser er så interessante at have in mente, at handlingen bliver ligegyldig?
En anke, der optræder andre steder i Pontoppidan-litteraturen, er, at en vis Pastor Petersen får for meget taletid. Denne anke gentager Skyum i sin omtale. Han er ikke tilfreds med forfatteren som ordstyrer, og mener, at taletiden skulle have været distribueret anderledes. Mig forekommer det at være en mærkelig kritik. Dels fordi Pastor Petersens replik er fantastisk, som den er, og dels fordi jeg er overbevist om, at Pontoppidan har haft magt over sit materiale og foretager bevidste valg.
Spild af plads
Hvilke kriterier dømmes Pastorens tale for lang ud fra? Der gives ingen begrundelse. Måske er det endnu en kode blandt litterater: Når man siger, »Pastor Petersens tale er for lang«, betyder det i virkeligheden, at man har en særlig udviklet fornemmelse for romankomposition.
»Bemærk i øvrigt vokalsammenfaldet!« skriver Skyum begejstret om navnene Hansine og Ragnhild, og det er jo fint nok, hvis man kommer op at køre over vokalsammenfald. Selv synes jeg, det er spild af plads. Der er simpelthen tale om to vidt forskellige ideer om, hvad der gør en bog interessant. Jeg har heller ikke villet bruge plads på det såkaldte Pontoppidanske tvesyn, fordi jeg må indrømme, at det, at forfatteren formår at fremstille en sag fra flere sider tangerer det banale at skulle konstatere for hundredeogsyttende gang. Skyum skriver endvidere om forordet: »Endelig karakteriseres værket som en vittig, underholdende og uhøjtidelig roman, hvilket da vist bliver en forenklende projektion hos vores samplende grinebider.«
Skyum opererer med en idé om at jeg projicerer mit eget overfladiske og pjankede forfatterskab over i Pontoppidan, og her er det tydeligt, at hans forudindtagethed gør ham ude af stand til at læse forordet for, hvad det er. I virkeligheden har jeg altså skrevet vigtig, og ikke vittig. Men litteraturonklen har så travlt med at docere de kanoniserede sandheder, at han læser, hvad han forestiller sig, der står. Det går i det hele taget lidt hurtigt, et andet sted i teksten bliver en bjørneskindspels til en ulveskindspels.
Jeg bliver nødt til at slå noget fast: Jeg forenkler ikke Pontoppidans roman. Det er Skyum, der forenkler mit forord.
En sidste ting, jeg kom til at tænke på, da jeg læste Skyums tekst: Måske skal man bare sige det, man gerne vil sige om et emne, i stedet for at klandre andre for, at de ikke har sagt det samme. Man kommer faretruende let til at minde om en af den slags spørgere til et foredrag, der egentlig ikke har noget spørgsmål, men bare gerne vil holde en lille tale.
Kristian Bang Foss er forfatter




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",2.0,5. september 2014,Kristian Bang Foss er forfatter
8523,/debat/2012/12/skolen-indrettes-20-procent-svage,Skal skolen indrettes efter de 20 procent svage?,Kasper Hincheli," Christine Antorini udtaler, at for 80 procent af folkeskoleeleverne er det en god folkeskole, mens 20 procent af eleverne har faglige problemer. Det virker voldsomt, at udvide timetallet så markant for alle elever, når problemet ligger hos 20 procent. 
Jeg er fuldstændig enig i, at det kan være en stor hjælp for de 20 procent, som ofte er socialt udsatte, hvor forældrene ikke har de samme resurser til at hjælpe og støtte deres børn, og selvfølgelig skal de have hjælp. Jeg mener blot, som far til tre skolebørn i folkeskolen, at det er vigtigt at tænke sig godt om, inden man beslaglægger alle elever hverdag.
En heldagskole kan være godt for nogle og skidt for andre. Men som udgangspunkt virker det forkert, at børn skal have en struktureret hverdag, som er lige så lang som en voksens arbejdsdag. Hvor bliver der plads til at være sammen med sine børn de dage, hvor man har tidlig fri, en fridag eller lignende, hvor der er overskud til familiehygge?
Det kan man selvfølgelig gøre i weekenden, men det fjerner impulsiviteten og det spontane familieliv. Alt bliver låst og planlagt, og der bliver ikke tid til et pusterum i hverdagen engang imellem
Hvornår skal børn selv finde på lege og udvikle deres kreativitet, når så meget af deres hverdag bliver planlagt og struktureret af voksne?
Der er foreslået lektiecafeer på alle skoler. Igen kan det være godt for nogle, men skal skolen/samfundet tage ansvaret for alt, og vil forældre så vide noget som helst om det, deres børn laver fagligt i skolen, når der ikke længere skal laves lektier hjemme? Vi kan selvfølgelig selv se i deres tasker, hvis bøgerne ellers kommer med hjem fra skole, hvilket barn orker at vise, hvad de laver i skolen, hvis de har været der i 35 – 37 timer?
For træt efter skolen?
Der er rigtig mange unge som går til sport, en eller flere gange om ugen. Hvis de skal passe deres sport efter en lang skoledag, hvor de har fri kl. 15.30, skal de måske fortsætte direkte til sport. Der er i hvert fald ikke lang tid hjemme, inden de skal videre til næste aktivitet – bliver de stresset eller stopper de til sport – hvornår skal vi som forældre være sammen med vores børn, når de er friske?
Endeligt er der de unge, som har et fritidsjob. Det er godt for deres dannelse, men er der overskud til det, når de har fri 15.30?
Når børn kommer sent hjem fra skole, vil de ofte træde direkte ind i ‘ulvetimen‘, hvor der er travlt med indkøb, aftensmad, madpakker, og hvad børnefamilier nu har travlt med.
Det er set ud fra min synsvinkel nogle vigtige parametre man skal have med sig, inden man som regering beslutter at beslaglægge barndommen.
Kasper Hincheli er forælder og lærer på skolebehandlingshjem
",27.0,6. december 2012,"Der er foreslået lektiecafeer på alle skoler. Igen kan det være godt for nogle, men skal skolen/samfundet tage ansvaret for alt, og vil forældre så vide noget som helst om det, deres børn laver fagligt i skolen, når der ikke længere skal laves lektier hjemme? Vi kan selvfølgelig selv se i deres tasker, hvis bøgerne ellers kommer med hjem fra skole, hvilket barn orker at vise, hvad de laver i skolen, hvis de har været der i 35 – 37 timer?"
8461,/debat/2012/12/postdemokratiet-politiske-afmagt,Postdemokratiet  og den politiske afmagt,Jan-Werner Müller," Postdemokrati er et begreb, som på ti år har vundet bemærkelsesværdigt indpas i politisk kulturkritik. Men selv om begrebet, der blev lanceret af den britiske samfundsforsker Colin Crouch for små ti år siden, måske kan forekomme velanbragt, når vi taler om de ’kriselande’, der nu har dannet teknokratregeringer, som ikke er blevet legitimeret ved folkelige valg, er der grund til skepsis over for den påstand, at de vestlige samfund i de senere år skulle have ’tabt demokratisk substans’.
Som ethvert andet fængende begreb sammenfatter ’postdemokrati’ en række diffuse erfaringer. I dette tilfælde primært erfaringer af politisk afmagt. Begrebet synes også at passe på en ny historisk konstellation: På den ene side findes der som legitimationsfigur ikke noget alternativ til ’folkestyre’ – selv Putin ønsker demokrati (om end det skal være ’styret’). På den anden side føler borgerne sig i stadig mindre grad overbeviste om, at holder deres politiske skæbne i egne hænder.
Hvor var guldalderen?
Hvad knytter diagnosen an til historisk? Crouch betegner 1950’erne og 1960’erne som en tid med »relativt maksimalt demokrati«. Men »relativt« i forhold til hvad? Holdt de vesteuropæiske borgere virkelig deres skæbne i egne hænder i de år? Korrekt er det, at der dengang fandtes reelle og klare alternativer, det være sig valget mellem gaullister og kommunister i Frankrig eller mellem kristdemokrater og kommunister i Italien. Men ret beset betød Den Kolde Krigs skarpt optrukne ideologiske forskelle en indskrænkning af folkestyrets spillerum: Det er næsten glemt, at Italiens kristdemokrater kunne holde sig ved magten fra 1948 og frem til 1990’erne alene på et løfte om at holde kommunisterne uden for indflydelse.
Anderledes i Storbritannien, hvor Labour- og Tory-regering afløste hinanden i et væk. Her var der virkelige alternativer at vælge imellem, og her betød etableringen af velfærdsstaten fra slutningen af 1940’erne, at den socialistiske drøm om samfundets ’kollektive selvtransformation’ så ud til at gå i opfyldelse. Den retrospektive idealisering overser imidlertid, at alt dette gik for sig uden større borgerdeltagelse, og at velfærdsstatens succes lige præcis førte til, at der blev mindre at vælge imellem for vælgerne. Deraf sloganet butskellism – en sammentrækning af navnene på den konservative politiker Butler og Labour-lederen Gaitskell, hvis politikker kun afveg lidet fra hinanden.
Mens den sande guldalder med klare alternativer er en illusion, fandtes der i det mindste ikke dengang mere ægte folkelige repræsentanter – altså politikere, som vælgerne virkelig følte identifikation med, og som i sandhed kunne omsætte ’folkeviljen’ til regeringspolitik? Også her kan det ved et skarpere historisk tilbageblik være svært at få øje på en reel forfaldshistorie: I de fleste vesteuropæiske lande blev parlamenternes magt beskåret efter 1945 af frygt for, at folkestemninger skulle bringe endnu en Hitler eller Pétain magten. I stedet for institutioner legitimeret direkte gennem folkelige valg gik forfatningsdomstolene deres sejrsgang. Ej heller var parlamenterne synderligt folkekære. Allerede i midten af 1960’erne noterede den tyske politolog Ernst Fraenkel således en udbredt ’parlamentarikerlede’.
Koncernernes magt
Hvis ’postdemokrati’ således ikke er ’postparlamentarisme’, hvad er det så? Det er med ét ord: postpluralisme. Balancen mellem de sociale kræfter, således lyder den egentlige tese, har forskubbet sig til fordel for de store koncerner. Og deres interesse er ikke så meget at sikre et frit marked som at befæste deres egen dominans. Koncernerne, således lyder diagnosen videre, gennemtrumfer deres interesser ved at pumpe stadig flere penge ind i en politik, som ikke længere behøver partier af den gamle slags, men kan nøjes med spindoktorer og politiske manipulatorer.
Det er ikke tilfældigt, at begrebet om ’postdemokrati’ opstod i Storbritannien under New Labour. For New Labour regerede i realiteten ikke blot med hjælp fra, men også til gunst for Londons City, ganske som USA’s demokrater i sluthalvfemserne regerede til gunst for Wall Street ved at afskaffe en stor del af de finansielle reguleringsmekanismer, som havde været i kraft siden Den Store Depression. En tilsvarende konstellation sås dog ikke i andre vestlige lande – primært fordi disse er langt mindre dominerede af den finansielle sektor.
Men det betyder ikke, at man i Storbritannien eller USA ikke længere behøver at gå til stemmeurnerne, som om alle partier nu bare vil det samme: De velfærdsnedskæringer, som Storbritanniens nuværende koalitionsregering af konservative og liberale har gennemført, ville næppe have taget samme drakoniske omfang under New Labour. Og det er empirisk bevist, at indkomstforskellene i USA er vokset med større hast under republikanske end under demokratiske regeringer.
Tiden vil vise, om det civilsamfund, som Colin Crouch og andre sætter deres lid til, kan skabe en ny form for pluralisme. Og sandt at sige har en bevægelse som Occupy Wall Street, selv om det ofte overses, stillet meget konkrete krav – nemlig en tilbagevenden til de reguleringslove, som Clinton-regeringen afskaffede og en reform af den amerikanske partifinansiering (hvor der efter en højesteretsdom ikke længere findes noget loft for, hvor meget de store koncerner kan donere).
Ideelt set er ’postdemokrati’ et advarselsbegreb, der kan skærpe offentlighedens bevidsthed over for farer, der ikke passer ind i det 20. århundredes velkendte anti-demokratiske mønstre. Men det risikerer også at svække viljen til politisk engagement, fordi det tilskynder til den defaitistiske tanke, at det politiske system i sin nuværende form ikke længere er noget rigtigt demokrati. Netop en sådan resignation risikerer at bane vej for sådan et egentlig autoritært system.
Jan-Werner Müller er professor i politisk teori ved Princeton Universitet
© Neue Zürcher Zeitung og Information
Oversat af Niels Ivar Larsen
",45.0,17. december 2012," Postdemokrati er et begreb, som på ti år har vundet bemærkelsesværdigt indpas i politisk kulturkritik. Men selv om begrebet, der blev lanceret af den britiske samfundsforsker Colin Crouch for små ti år siden, måske kan forekomme velanbragt, når vi taler om de ’kriselande’, der nu har dannet teknokratregeringer, som ikke er blevet legitimeret ved folkelige valg, er der grund til skepsis over for den påstand, at de vestlige samfund i de senere år skulle have ’tabt demokratisk substans’."
1046,/debat/2015/12/laeserbreve,Læserbreve,Informations Debatredaktion," Queerfeminismen er blevet borgerlig
Carmen Grove Vind, København
Den skandinaviske queerfeminisme er blevet et borgerligt projekt. Hvad der i begyndelsen af 1990’erne var en subversiv strømning fyldt med normnedbrydende individer, er i dag blevet den lette vej.
Den dansk-svenske landskamp i feminisme blev sendt på DR2 den 17. december, og banen var kridtet op. Fælles for mange af debattørerne var, at de søgte mod et højere niveau af oplysning. Man ønskede, at mennesket skulle leve et friere liv, og mange mente, at det skulle ske ved at fjerne folks fordomme. Da debatten begyndte at handle om, hvorvidt børn skulle kaldes han, hun eller hen, sagde den svenske hen-fortaler, Malin Melin: »Jeg er absolut ikke ude på at flytte mit barn fra én bås til en anden, for så taber vi. Jeg vil slet ikke have nogen bås. Jeg vil have en hel regnbue, så mit barn selv kan vælge sin egen kønsidentitet og tøj, legetøj, fritidsinteresser og holdninger og så videre«.
Der er naturligvis ingen, der har lyst til at sætte sine børn i bås. Men når det eneste alternativ til at klæde sin datter i lyserøde kjoler og fortælle hende, at hun er dårlig til matematik, er helt at afskaffe kategorien køn, er der noget, man har misforstået. Man kan ikke fjerne alle folks fordomme, men man kan prøve at ændre dem. Fordomme er noget, vi alle sammen har, og selv om vi kalder hinanden for ’hen’, vil der stadig være fundamental forskel på, hvordan vi behandler kvinder og mænd.
Kvinder har (for det meste) en livmoder. Og det er den, der har givet hende den rolle, hun har i samfundet i dag. Det er den, der får mænd til at frygte hende, da hun en dag kan vælge ikke at formere sig. Det er den, der gør, at hun ofte får en lavere løn, da hendes arbejdskraft kan blive ustabil, hvis der kommer et barn. Til livmoderen hører der nogle kollektive interesser. Interesser, som ikke kan bevares eller forsvares, hvis queerfeministerne får lov til at ophæve kønsbegrebet.
Køn er ikke nødvendigvis noget, vi enten skal befri os fra eller sværge ved. Og queerfeminister har helt sikkert fat i noget, når de snakker om kønsnormer som problematiske. Men det ændrer ikke på, at livmoderen er et produktionsforhold, der skal tages stilling til og ikke bare forglemmes i det kønsneutrale samfund.
Den misforståede røde linje
Mathilde Andersen og aktivisterne i solidaritetsorganisationen, Afrika Kontakt
Under COP21 i Paris gik vi og 15.000 andre aktivister på gaden til Red Lines Demonstration – men det var ikke for at hylde den aftale, der blev forhandlet på plads. Det var tværtimod for at tage afstand fra en aftale, der vil medføre, at vi overtræder afgørende (røde) linjer for klimaet og ikke mindst for befolkninger i det Globale Syd. Derfor undrede vi os over Informations artikel »Lilleholt i Paris: det største øjeblik for mig«, hvor de røde bånd i demonstrationen fremhæves som »symbol på håbet om en god og sammenhængende aftale«.
Det virker til, at budskabet med Red Lines-demonstrationen er blevet misforstået. I virkeligheden var det et forsøg på at understrege, at klimabevægelsen ikke sætter sin lid til, at COP-forhandlingerne kan løse klimakrisen. Snarere ønsker bevægelsen at ændre det system, som har ført til klimaforandringerne og som fremmer ulighed og uretfærdighed globalt. Det virker dog til, at politikerne mener, at et opgør med det neoliberale system er mere gruopvækkende end klimakrisens katastrofale følger. Red Lines Demonstrationen var derfor et udtryk for folkets vilje til at handle. Det var er en bevægelse, der kæmper for klimaretfærdighed, og som ikke stiller sig tilfreds med Paris-aftalen og politikernes manglende ambitioner. Et nej til Paris-aftalen er ikke at give op – det handler om at tænde et håb. Sammen kan vi mere, end den kurs politikerne har sat.
S, kom med konstruktiv EU-politik
Erik Boel, tidligere landsformand for Europabevægelsen
Efter nej’et til dansk deltagelse i dele af EU’s retspolitik den 3. december lød Mette Frederiksen (S) som Dansk Folkeparti i light-version: Nu skal vi lytte til befolkningen, tage vælgernes bekymringer alvorligt og adressere samarbejdets problemer, sagde hun. Alt sammen politikersprog for en mere skeptisk, fodnotepræget EU-kurs.
I 1980’erne var det rigtigt at sige, at kampen om dansk sikkerhedspolitik var en kamp om Socialdemokraternes sjæl. På samme måde kan man i dag sige, at kampen om dansk europapolitik er en kamp om Socialdemokraternes sjæl. Vi ved, hvor vi har DF og deres EU-skepsis, og Venstre holder – med alle fejl og mangler – som regeringsparti EU-fanen relativt højt. Tilbage står Socialdemokraterne. I den selvransagelse, som på et tidspunkt må komme efter valgnederlaget i juni, bør udviklingen af en positiv, aktiv og konstruktiv socialdemokratisk europapolitik stå højt på dagsordenen.
",0.0,31. december 2015,"Mathilde Andersen og aktivisterne i solidaritetsorganisationen, Afrika Kontakt"
1493,/debat/2015/10/opslidende-vaere-groenlaender-danmark,Det er opslidende at være grønlænder i Danmark,Nauja Lynge," Selv mine veluddannede danske venner har alle en historie om fulde grønlændere, som jeg skal høre på. Den kendsgerning, at vi som grønlændere i Danmark har samme rettigheder som øvrige danske statsborgere, betyder nemlig ikke, at vi har lige muligheder. Der er sprogbarrierer, kulturbarrierer, og mest af alt kæmper vi alle med fordomme mod grønlændere.
Alle samtaler skal først omkring hele alkoholproblematikken og de stakkels ofre. Det tager pusten fra mig.
Det betyder, at jeg som grønlænder i Danmark skal gå flere omveje, uanset om det handler om at søge et job eller skabe debat om vores vilkår her i Danmark. Jeg skal være mere velforberedt end mine etniske landsmænd, simpelthen fordi mit udseende automatisk sætter mig i bås.
Læs også: ’Jeg kender alle grønlænder- vittighederne’
Som barn gjorde det vanvittigt ondt. Jeg ønskede tit, at jeg havde lyst hår og et mere danskklingende navn. Som voksen er det bare irriterende.
Jeg hilser derfor rapporten om ligebehandling af grønlændere i Danmark, som Institut for Menneskerettigheder offentliggjorde i går, velkommen.
Det er vigtigt at få dokumenteret, at grønlændere i Danmark har brug for særlig opmærksomhed, hvis de skal have de samme muligheder som andre danskere.
Grønlændere oplever, at de bliver mødt med fordomme af etniske danskere flere steder i det offentlige system. Og andelen af socialt udsatte grønlændere er langt højere end andelen af socialt udsatte i den øvrige danske befolkning.
Markedsføring
Men faktisk er det nærmest umuligt at redegøre nøjagtigt for, hvor slemt det står til med grønlændere i Danmark. Vi går nemlig ofte stille med dørene – ja, altså lige med undtagelse af de fulde og synlige grønlændere i parken.
Og selvfølgelig skal de socialt udsatte grønlændere have hjælp. Men ofte bliver etableringen af en varmestue mest af alt brugt som markedsføring for en kommune, der så slipper for at gøre mere.
Læs også: Grønlændere i Danmark har samme problemer som andre indvandrere
Den indsats kan under ingen omstændigheder stå alene. Og man skal huske, at hver gang overskrifter om etablering af varmestue for grønlændere når forsiderne, bidrager de til at fastholde det negative billede på en grønlænder som en drukkenbolt. Prøv at google noget neutralt som ’grønlændere i Danmark’. Samtlige links vil omhandle socialt udsatte grønlændere, selv om ordet ’udsat’ slet ikke indgår i søgningen.
Det er opslidende at være grønlænder i Danmark – både for de socialt udsatte og for de såkaldt velintegrerede som mig.
Der er ingen integrationspolitik for grønlændere i Danmark. Netop fordi vi er danske statsborgere, modtager vi ikke integrationstilbud på lige fod med indvandrere.
Hvem har ansvaret?
Grønlændere bosat i Danmark er heller ikke repræsenteret i eksempelvis Rådet for Etniske Minoriteter, i kommunerne, i Folketinget eller i det hele taget dér, hvor man har indflydelse.
Som grønlænder udstiller jeg dermed en skrøbelighed i det danske samfund. En slags konstruktionsfejl i Rigsfællesskabet. Det er højst usædvanligt, at grønlændere i Danmark på intet tidspunkt er blevet inddraget i beslutninger om vores virke og rettigheder i Danmark.
På trods af, at jeg er velintegreret, føler jeg stadig, at jeg tilhører en gruppe i samfundet, som rangerer meget lavt.
Det kan vi kun lave om på ved, at flere herboende grønlændere bliver en del af det offentlige rum, det vil sige offentlige fora som vigtige råd og organer og kommunalbestyrelser. De steder, hvor vi bliver synlige og får indflydelse på det samfund, vi er en del af.
Har vi grønlændere ikke selv et ansvar? Jo, selvfølgelig. Men problemet med de mange fordomme er, at de afføder en magtesløshed hos grønlændere, som desværre fører til, at vi forholder os passive eller giver op. Vi er hele tiden et skridt bagud.
Dengang min farfars generation debatterede med danskere, havde de stor glæde af hinanden. Grønlændere var så glade for den hjælp, de fik fra danskere. Sådan er det ikke i dag.
Det kan en smule politisk velvilje ændre på. Men hvordan skal man kunne træffe de rigtige beslutninger om, hvad der er godt for grønlændere i Danmark, uden at inddrage os, og uden at have tilstrækkelige informationer om os?
Vi er aldrig blevet spurgt, hvad vi ønsker. Alene af den grund glæder det mig, at vi nu har fået nogle anbefalinger fra Institut for Menneskerettigheder. Det er her i Danmark, vi skal starte med at styrke vores fælles fundament. Det vil styrke grønlænderes position i samfundet. Det vil gavne hele Rigsfællesskabet.
Nauja Lynge er debattør




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",12.0,22. oktober 2015,E-mail *
12197,/debat/2011/05/papiravisens-tid-burde-vaere-forbi,Papiravisens tid burde være forbi,Lotte Dahlmann," Forleden skrev Ekstra Bladets tidligere chefredaktør, Bent Falbert, at aviserne er de kulturbærende medier, fordi de producerer originale nyheder.
Nogenlunde samtidig dødsdømte JP/Politikens it-direktør Peter Malmkvist Knudsen de såkaldte tablets  dvs. elektroniske tekstfremvisere som Apples iPad  under overskriften Tavlerne erstatter ikke avisen. Årsag: En test i hans egen familie tydede på, at »en tablet blev kun brugt til at finde madopskrifter på.«
Det er skræmmende, at to så tunge herrer i den danske mediebranche fremturer med sådan noget sludder. Det grænser til det uartige, at gøre papiravisens overlevelse til et kardinalpunkt i diskussionen om fremtidens mediestøtte og forfatte lange skåltaler om papiravisen som kulturbærende medie.
Det er rigtigt, at dagbladene producerer broderparten af de originale nyheder, men det har intet at gøre med, at dagblade leveres i papirform. Til gengæld har det alt at gøre med, at dagblade traditionelt har en solid stab af journalister, der investerer tid i at researche væsentlige og relevante historier og i at skrive artikler i et præcist og spændstigt sprog. Derfor er det redaktionerne på dagbladene, vi skal bevare, ikke papir som platform.
Tiden er løbet fra papiret
Det erklærede mål for mediestøtten er at sikre mangfoldigheden i de danske medier, og derfor er der brug for at finde penge til at producere kvalitetsindhold.
Det sker ikke ved at blive ved med at skære i omkostningerne til de redaktionelle medarbejdere, for det er dem, der skal skabe merværdi i form af væsentlige, relevante og læseværdige nyheder på dansk.
Derfor skal udgifterne ned på andre omkostninger  og her må udgifterne til papiravisen stå for.
Det er en narresut af de helt store at bilde borgere og politikere ind, at man kan skærme papiraviserne fra døden ved at favorisere dem økonomisk igennem mediestøtten.
Tiden er simpelthen ikke med papiravisen. De fleste danskere har efterhånden så travlt, at de ikke har tid til at læse avisen ved morgenbordet, selv om de abonnerer på den. I stedet tager de den med i toget, læser den til frokost, eller har først tid til at læse den om aftenen. På det tidspunkt har de fleste været i berøring med døgnets nyheder ad andre veje, og dermed er papiravisens redaktionelle stof for længst blevet til historie. I min familie er der for eksempel rift om opinionssiderne, for de har længere holdbarhed end nyhederne.
Stigende priser på porto øger udgifterne til at levere avisen til abonnenterne, hvilket er med til at gøre avisen endnu dyrere og mindre attraktiv, end den er i dag. Dertil kommer, at alle husstande I Danmark inden 1. januar 2012 skal sørge for postkasser ud til skel  dog maks 50 meter fra huset. Så snart er det slut med at få avisen bragt til døren medmindre man vil betale ekstra for at få leveret tryksagen ved døren med budservice.
Derfor er alle de store mediehuse i fuld gang med at udvikle mobil- og tabletformater af alle større dagblade. Den udvikling skal vi hilse velkommen, for den kan måske fastholde og lokke flere læsere til, som igen tiltrækker annoncører og abonnenter, der kan skabe det fornødne økonomiske grundlag for at producere originale kvalitetsnyheder.
Nyheder i tabletform
Hvis avisen lå på en tablet ville meget se anderledes ud:
Med et avisabonnement til en tabletudgave af dit foretrukne dagblad kan du fra kl. 04:30 være sikret førsteudgaven af dagens nyheder. Du kan aktivere din tablet, og læse dagens opdateringer uden først at skændes med konen om, hvis tur det er til at hente den våde avis udenfor. Eller du kan vente med at læse nyhederne til du sidder i toget på vej til arbejde  og måske endda få en opdateret version af dagens nyheder. Du kan også vente til om aftenen og få en opsummerende og perspektiverende udgave af dagens nyheder.
Forestil dig, hvor mange penge et bladhus kan 'spare' ved at stryge udgiftsposterne til trykning og distribution! Jeg aner ikke hvor meget, men det må da tælle en del.
Midlerne skal naturligvis reinvesteres i at udvikle bedre journalistik, for det er en forudsætning for succes, at læserne får noget, de ikke kan få gratis andre steder: kvalitet, dybde og perspektiv.
Forgangsland.dk
Det er givet, at det kræver solide investeringer at udvikle, designe og programmere tablets. Dem har dagbladene tilsyneladende fundet. Men med en ændret disponering af de 6,5 milliarder mediestøttekroner, har Danmark en helt enestående mulighed for at styrke den udvikling. Vi kan blive det første land i verden, hvor alle benytter tabletaviser. Vi kunne komme i front som it-nation, både i befolkningen, erhvervslivet og på fremtidens mediemarked.
Vi skal finde penge til at støtte en underskov af programmører og grafiske designere til at lette overgangen til tablets. Det kunne måske bringe danske programmører, it-ingeniører og grafiske designere i front i en ny niche, måske også internationalt.
Det samme gælder nyheder og såkaldte applikationer til mobiltelefoner. Iværksætterstøtte til firmaer, der vil stå for programmering af apps, kunne fjerne en flaskehals og bane vejen for en masse indhold, der ligeså godt kunne produceres af danskere som af alle andre. Hvorfor skulle en app på engelsk, spansk eller fransk om Københavns seværdigheder eller praktisk information om besøg på Grenen ikke kunne forfattes af en dansk journalist?
En anden niche kunne være at hjælpe danskerne med en gnidningsløs tilvænning til aviser på e-læsere. Teknikforskrækkede skal nurses. De skal have kyndig assistance til at gøre sig fortrolige med at hente nyheder på en digital platform.
Hvorfor ikke finde midler i den eksisterende distributionsstøtte eller i andre offentlige kasser, der i forvejen er sat i verden for at understøtte overgangen til det papirløse samfund, til i en overgangsperiode at finansiere supertabletbrugere rundt omkring i Danmark. Så kunne fru Jensen gå på biblioteket eller et andet lokalt samlingspunkt og få hjælp af en person, der er fortrolig med teknikken.
Nostalgien blomstrer
Siden bladhusene allerede er i gang med at overgå til tablets i en eller anden form, må det enten være hykleri eller taktik  eller begge dele, når d'herrer Falbert og Knudsen 'kæmper' for papiravisen og dødsdømmer tablets. 
Jeg kan kun gisne om bevæggrundene, men lur mig, om ikke bladudgiverne tænker, at det er bekvemt at tale til politikernes nostalgiske og romantiske følelser, fordi det helt kontant betyder, at mediestøtten fortsat går til bladhusene, mens de digitale medier endnu en gang holdes helt uden for det gode selskab af modtagere.
Det er ærgerligt, hvis branchen tænker så kortsigtet og egoistisk, fremfor at benytte en enestående chance for at præge udviklingen i den danske mediesektor mange år ud i fremtiden.
Jeg tror på, at udviklingen i form af smart phones, tablets og nettet vil kvæle papiravisen som kulturbærende medie - men kun i dens nuværende fysiske avisform.
Hvis vi udviser rettidig omhu og udvikler en mere visionær model for fremtidens medielandskab i Danmark, og bruger mediestøtten til at understøtte den udvikling, vil dagbladene fortsat kunne konkurrere på originalitet og kvalitet.
Lotte Dahlmann journalist og kommunikationskoordinator




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",8.0,16. maj 2011,"Det er en narresut af de helt store at bilde borgere og politikere ind, at man kan skærme papiraviserne fra døden ved at favorisere dem økonomisk igennem mediestøtten."
1455,/debat/2015/10/voldsspiral-ordspiral,Fra voldsspiral til ordspiral,Lasse Jensen," Jeg er forvirret. I medierne svirrer det ofte kritikløst med ord og begreber, der har forskellig betydning. For eksempel en ’dansker’. Oprindeligt et såkaldt fladlandsmenneske, der boede i det sydlige Skåne og Danmark.
Men hvad betyder ’dansker’ i dag? Betyder det bare én, der bor fast i kongeriget? Betyder det en dansk statsborger? Betyder det en person, der taler dansk uanset bopæl? Eller betyder det en ’etnisk dansker’ – hvis man da overhovedet ved, hvordan det begreb skal forstås?
Min tipoldefar var vistnok tater fra Randers-kanten. Tatere er en tidlig betegnelse for sigøjnere, som nu hedder romaer. Ifølge Danmarks Statistik har man dansk oprindelse, hvis man – uanset fødested – har mindst én forælder, der både er dansk statsborger og er født i Danmark. Selv om jeg ifølge Danmarks Statistik altså er etnisk dansker, er jeg nok genetisk et tvivlsomt fladlandsmenneske.
I Sverige raser der i disse dage en debat om ordet ’svensker’. Sveriges Televisions udsendte, der rapporterede om skolemordene i Trollhättan, brugte udtrykket ’svenske børn’ om de børn, som sværdmorderen smilende gik udenom i sin jagt efter de mørklødede. Underforstået, de dræbte var altså ikke svenskere.
Sammenslutningen af afrosvenske organisationer protesterede. De ville vide »hvorfor SVT udråber sorte og brune ofre for terrorisme til noget andet end svenskere?« SVT’s nyhedschef, Anna Lagercrantz, svarede, at hun fandt den kritiserede formulering »dybt ulykkelig«.
Her kommer et andet svært ord ind: ’terrorisme’. Et af de mest anvendte ord overhovedet i medierne for tiden. Et begreb med utallige definitioner. Det svenske politi nægter at bruge ordet om mordene i Trollhättan, men taler om en ’racistisk motiveret handling’.
Når det drejer sig om medierne, er denne omhu til gengæld ofte fraværende. Det tog lidt tid, før den norske massemorder Anders Breivik fik betegnelsen ’terrorist’, selv om hans handling var politisk, og hans ’hellige krig’ var rettet imod de mennesker, han anså for at være vantro. Da Omar Abdel Hamid El-Hussein affyrede sine dræbende skud ved Krudttønden og senere ved Synagogen i Krystalgade, blev det øjeblikkeligt betegnet som terror. Også her var politiet mere forsigtige end medierne. De »efterforskede det som en terrorhandling«.
Ordet ’terror’ er ret enkelt – det betyder skræk og rædsel. Men ’terrorist’ eller ’terrorisme’ er anderledes. I dag associeres det automatisk med radikal islamisme, selv om masser af terrorhandlinger er begået af fundamentalistiske kristne, hinduer eller jøder. Ordet og begrebet bruges næsten i flæng. Og hver gang øges frygten, som er terrorens egentlige formål.
Engang blev terror betegnet som en slags teater med få dræbte, men mange tilskuere. Nu mener mange terrorteoretikere, at den globale medieverden med dens uhæmmede sult efter nyheder og drama er blevet en uløselig del af en ond cirkel. Terror i det skjulte giver ingen mening. Terror har brug for omtale. Et mord uden et kamera er bare et mord. Foran et kamera er det terror.
Ordene ’terror’ og ’terrorist’ kan blive en del af den onde cirkel, hvor voldsspiralen bliver til en ordspiral, der kan resultere i endnu mere vold. BBC’s etiske retningslinjer maner til forsigtighed: »Ordet terrorist kan i sig selv blive en barriere i stedet for en hjælp til forståelse. Vi bør ikke selv bruge ordet, kun i citater,« står der.
En gennemgang af DR’s 89 sider lange etikbibel og Dagbladet Politikens noget kortere etiske retningslinjer afslører til gengæld intet om emnet. Det er ellers værd at diskutere. For ordet ’terrorist’ er ikke en nøgtern beskrivelse. Det er en karakteristik. Og det skal nyhedsjournalister være meget påpasselige med. Ord er ikke bare ord.
Lasse Jensen er mediejournalist. Klummen er udtryk for skribentens egen holdning
",6.0,28. oktober 2015,"I Sverige raser der i disse dage en debat om ordet ’svensker’. Sveriges Televisions udsendte, der rapporterede om skolemordene i Trollhättan, brugte udtrykket ’svenske børn’ om de børn, som sværdmorderen smilende gik udenom i sin jagt efter de mørklødede. Underforstået, de dræbte var altså ikke svenskere."
9970,/debat/2012/05/laeserbreve-13,Læserbreve,Informations Webredaktion," Iran var først
Geoffrey Cain, Hellerup
Hvis man tager det farsi-talende indoeuropæiske Iran med, kan man sige, at det arabiske forår begyndte netop dér for 30 år siden. Shahen blev væltet af en uhellig alliance mellem venstrefløjen og islamister, og siden da er landet blevet styret af fanatikere, der stener kvinder, hænger bøsser og kvæler ethvert forsøg på oprør uden skånsel.
Næste trin i dette forår var George Bush’ angreb på Saddam Hussein, hvis afgang startede en borgerkrig. Derefter kom turen til Tunesiens Ben Ali, Yemens Saleh, Egyptens Hosni Mubarak og Libyens Muammar Gaddafi.
Fælles for dem alle var en sekularisme, der betød en vis frihed for kvinder og kristne minoriteterne. Men den tid er forbi, og Mellemøstens kvinder og kristne er begyndt at træde varsomt. Men det er ikke det værste.
Langt mere alvorligt er undermineringen af Egyptens fred med Israel, der meget vel kan være første skridt på vejen til ragnarok i Mellemøsten.
Angst modstand
Jan Morell, Aarhus
I vielsesritualet står der, at manden og kvinden skal forlade deres far og mor for at blive et kød – få børn. Jesus er kendt for sit opgør med Det gamle Testamente. Det var vel hans vigtigste mission. Ægteskabet er ikke indstiftet af Gud, men af mennesker og må selvfølgelig laves om i takt med at tiderne skifter.
Min antagelse er derfor, at modstanden mod homovielser snarere bunder i angsten for det anderledes. Viden om homoseksualitet og homoseksuelles liv er mindre, end mange tror. Eksempelvis mener de fleste, at homoseksuelle stortrives i Danmark, men undersøgelser påpeger, at selvmordsraten blandt homoseksuelle i dag er fire gange så høj som blandt heteroseksuelle. Sognepræst Henrik Højlund er sikker på, næste skridt bliver at bigamister bliver viet. Come on, præst. Hvad går der af en kristen ved at være lidt tolerant?
Ud af lejrene
Zach Khadudu, talsperson, Out of the Camps!
Kampagnen Out of the Camps! er startet for at fastholde regeringen på det håb, den gav asylansøgerne, da den udtrykte, at den vil sikre mulighed for at bo og arbejde udenfor asyllejrene. Vi har valgt at stå sammen i solidaritet for at tale med en stemme.
’Alle skal betyde alle’ er en frase, der skal råbe regeringen op, og minde den om at inkludere alle i det håb, som beslutningen om at muliggøre det at leve og arbejde uden for lejrene giver.
Alle, inklusive de afviste asylansøgere, der ikke ønsker at skrive under på at blive sendt tilbage til de lande, som de ikke mener, er sikre. At leve i samfundet peger ikke alene på menneskerettigheder, men også på mening og ånd i menneskelighed.
Så længe mennesker findes, vil der være krig og grund til at søge asyl. Men menneskelig værdighed og samfundets fremskridt vil ikke blive dømt på, hvor godt den privilegerede majoritet behandles, men på hvordan der bliver taget vare på de sårbare få.
Iværksættere skal ud på landet
Carsten Abild, Otterup
Siden planloven i 1970 har Danmark været opdelt i landzone, byzone og sommerhusområder. I landzone var kun tre erhverv tilladt: landbrug, skovbrug og fiskeri. Landsbyerhverv som håndværk skal være i byzone.
Men for mange iværksættere er det for dyrt at etablere sig i byen. Der skal købes bolig og industrigrund, bygges hal og installeres faciliteter, og så har banken sagt nej. Danmark har derfor en af Europas laveste iværksætterprocenter.
Anderledes økonomisk overkommeligt ville det være, hvis iværksætteren kunne etablere sig på landet, for eksempel i nedlagte landbrug. Men her siger lovgivningen også stop.
Skal Danmark væk fra en bundplaceringen og hjælpe vore hårdt trængte landsbysamfund, må iværksættere, håndværk og småindustri have de samme rettigheder som landbruget.
Antorini svigter de svage unge
Merete Riisager, uddannelsesordfører (LA)
Børne- og uddannelsesministeren sylter revisionen af STU-uddannelsen, der er et tilbud til de svageste unge. Begrundelsen er nogle vage formuleringer om, at der mangler datamateriale.
Argumentet er utroværdigt al den stund, at det siden lovens vedtagelse for fem år siden har været kendt, at den skulle revideres nu, og at der hvert år er indsendt rapporter til Uddannelsesudvalget om status.
Der er mange eksempler på, at kvaliteten er for lav. Derfor oplever unge med handicap at bruge deres uddannelsesår på aktiviteter, der kan blive en blindgyde for dem. Samtidig er tilgangen til uddannelsen langt højere, end der oprindeligt var lagt op til.
Det betyder, at unge, som kunne have gennemført en almindelig ungdomsuddannelse gennem STU-ordningen, sendes ud og klappe geder. Jeg er indigneret over, at en minister, der i den grad har talt for uddannelse til alle, svigter sin opgave i forhold til at skabe gode uddannelsesrammer for de svageste unge.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,14. maj 2012,"Jan Morell, Aarhus"
7965,/debat/leder/2013/03/manning-ytringsfriheden,Manning og ytringsfriheden,Martin Burcharth," Under en indledende retshøring torsdag i sagen om den amerikanske soldat Bradley Mannings uautoriserede frigivelse af klassificeret materiale til Wikileaks i 2010 stillede militærdommeren, oberst Denise Lind, den militære anklager et illustrativt spørgsmål.
»Ville De have rejst samme sigtelse mod Manning, hvis han havde givet disse dokumenter til The New York Times frem for til Wikileaks?«
Anklagerens svar lød: »Ja, dommer Lind.«
Det bekræftende svar illustrerer, hvor meget der står på spil for ytringsfriheden og for den frie presse i forbindelse med Obama-regeringens forsøg på at kue den 25-årige soldat og andre potentielle whistleblowere inden for statsapparatet.
Torsdag var første gang, Manning havde mulighed for at give en fuld forklaring på, hvad der for tre år siden motiverede ham til at igangsætte verdenshistoriens mest omfattende lækage af statshemmeligheder. Wikileaks’ offentliggørelse af disse dokumenter i samarbejde med The New York Times, The Guardian, Der Spiegel og Le Monde gav sig efterfølgende udslag i utallige artikler i medier verden rundt, der løftede sløret for diplomatiske studehandler stater imellem, udbredt korruption og organiseret kriminalitet i visse stater og meget andet. Det amerikanske militærs overgreb på civile, systemkritikere og modstandsgrupper i Afghanistan og Irak kom herudover for dagens lys i specifikke dokumenter, bl.a. omtalt her i avisen.
Manning gav under retshøringen en sammenhængende fremstilling af de forhold, der fik ham til at offentliggøre de ’kompromitterende’ oplysninger, han var kommet i besiddelse af i kraft sin stilling som efterretningsanalytiker for USA’s hær i Irak. Det var hans samvittighed, som havde påbudt ham at handle, hed det flere gange i det 35 sider lange forsvarsskrift. I videoer fra krigen havde han set umenneskelig behandling af fjender og civile, som han følelsesmæssigt ikke kunne bære at brænde inde med. Det var vidnesbyrd, som – hvis de kom ud til den uvidende offentlighed – ville føre til debat og forhåbentligt et stop for overgrebene, mente soldaten.
For de fleste er det let at sætte sig i Mannings sted. Men de færreste ville være så modige og risikere så meget personligt. At skride til en så radikal handling hører til sjældenhederne blandt soldater og statsansatte, men når det sker, reagerer staten mindst lige så ekstremt. Synderen skal straffes hårdt for at afskrække andre. Man kan være enig eller uenig i den reaktion, men den er hverken overraskende eller irrationel.
Problemet er et andet: en åbenlys mangel på gennemsigtighed og ansvarlighed over for de folkevalgte, altså interne mekanismer i militæret og statsapparatet, som ville unødvendiggøre whistleblowere. Diverse auditører har vist sig påvirkelige og ineffektive. Der er behov for et virkeligt demokratisk indblik.
I modsat fald vil en sag som den mod Manning stille og roligt undergrave den frie presse og ytringsfriheden. Ja, svarede anklageren, Manning ville også være blevet sigtet under spionageloven for at havde »bistået USA’s fjender«, såfremt han havde overgivet materialet til The New York Times frem for til Wikileaks. Heraf følger, at det næste skridt kunne blive at sigte avisens chefredaktør for at være skyldig i, at Osama bin Laden downloadede to hemmelige dokumenter på sin computer. Det er nemlig beviset, som anklagemyndigheden agter at fremlægge mod Manning ved retssagen i juni.
Nu er det faktisk sådan, at The New York Times offentliggjorde noget af det materiale, som kom Wikileaks i hænde. Men sjovt nok er justitsministeriet kun ude efter at retsforfølge Julian Assange under påskud af, at Wikileaks ikke er et medie, men en statsundergravende propagandagruppe. Det er selvsagt en skelnen, som kan blive svær at tage alvorlig i en internetdomineret kommunikationsverden. Er Wikileaks ikke i besiddelse af den samme ytringsfrihed som The New York Times?
Men så langt vil sagen om Bradley Manning – der er blevet isolationsfængslet og mishandlet af militæret – næppe nå. Han alene skal straffes til skræk og advarsel. Medierne vil slippe i denne omgang. Kendsgerningen er imidlertid, at Wikileaks trådte i pressens sted, og at en dom over Manning derfor vil være et indgreb mod ytringsfriheden.
",2.0,2. marts 2013,"»Ville De have rejst samme sigtelse mod Manning, hvis han havde givet disse dokumenter til The New York Times frem for til Wikileaks?«"
7602,/debat/2013/04/laeserbreve,Læserbrev,," LA‘s politik må alle tale om
Simon Emil Ammitzbøll, politisk ordfører, Liberal Alliance
	Må man som medlem af Liberal Alliance ikke tale om partiets fire mærkesager? Tydeligvis ikke for Elvir Pelesevic, som den 30. april her i avisen forarges over, at Lars Seier Christensen, ejer af Saxo Bank og tidligere formand for Liberal Alliances visionsgruppe, på Liberal Alliances netop afholdte landsmøde stod på talerstolen og gentog, at Liberal Alliance har fire mærkesager – lavere skat, mere vækst, en mere effektiv offentlig sektor og mere personlig frihed.
	Det er jo grinagtigt, at Elvir Pelesevic påstår, at Lars Seier Christensen skulle have indflydelse på Liberal Alliances politik, bare fordi han gentager de mærkesager, som alle efterhånden kender. Det er ikke nogen nyhed, at vi – altså alle medlemmer af partiet inklusive Lars Seier Christensen – har de fire mærkesager som mål, og at vi ser det som det naturligste i verden at tale om dem.
Krav på bedre information
Bitten Næsted Hansen, formand for HjernetumorForeningen
	Som formand for HjernetumorForeningen hører jeg ofte om patienter og pårørende, som ikke føler, at de har fået tilstrækkelig information fra hospitalet. Derfor blev jeg desværre heller ikke overrasket over, at hver tredje hjernetumorpatient og pårørende i en ny undersøgelse siger, at de ikke føler, at de har fået tilstrækkelig information fra hospitalet om sygdommen. Undersøgelsen viser også, at hver anden danske hjernetumorpatient og pårørende har overvejet behandling i udlandet, fordi de tror, at behandlingen er bedre der.
	Kvaliteten af hjernetumorbehandlingen i Danmark er rent faktisk på niveau med højeste internationale standard. Men som datter af en hjernetumorpatient kender jeg alt for godt følelsen af at stå med mange ubesvarede spørgsmål. Det giver grobund for en nagende tvivl om, hvorvidt man nu også kan stole på, at der bliver gjort alt, hvad der kan gøres, for at redde ens kære. En tvivl der kan resultere i mistillid til det behandlingssystem, der burde give én tryghed og ro.
	Det er derfor afgørende at forbedre den vigtige kommunikation, som bør komme fra hospitalet, så danske hjernetumorpatienter og deres pårørende fremover kan få den information og støtte, de har behov for og krav på.
Kvinde, kend dit værd
Doris Dethlefsen, Frederikssund
	Det kan godt være, at Hans Bonde går over stregen i sin nye bog Fordi du fortjener det – fra feminisme til favorisme, hvor han kommenterer på navngivne kvinder på topposter, som for eksempel Helle Thorning-Schmidt, og påstår, at valget af dem er sket på baggrund af deres køn og ikke kvalifikationer. Men efter mere end 40 års debat og lovgivning om ligestilling er det omvendt patetisk fortsat at påstå, at der er barrierer for, at kvinder kan få sig den uddannelse og karriere, som de ønsker.
	I skolen, på gymnasierne og på uddannelsesinstitutionerne klarer piger/kvinder sig rigtig fint, og ofte bedre end drengene/mændene. Det halter rigtigt nok med det videre forløb både på arbejdsmarkedet og i samfundets styrende organer, hvor kvinder sjældent søger lederstillinger, men det skyldes livsstilsvalg og ikke diskrimination. Derfor er det heller ikke i orden at give manglende ligestilling skylden. Og fri os for ’støtteforanstaltninger’, der skal få kvinder ind i bestyrelser og på direktionsgange. Det er uværdigt ikke at blive rekrutteret på baggrund af kvalifikationer alene.
	De kvinder, der ønsker at karrieren skal ende med en toppost, må træffe de rette valg. Valg, som ofte koster noget i forhold til det private liv. Sådan er det også for mændene. Kvinde: Kend dit værd og kom ud af offerrollen!
DR bør også være for voksne
Michael Kongstad Nielsen, Virum
I fortsættelse af Anker Brink Lunds artikel i Berlingske Tidende 23. april og Georg Metz opfølgning her i bladet 30. april må det være på tide, at DR‘s bestyrelse tager sig sammen og korrigerer udviklingen i DR.
	Ud over at ligne og lyde ligesom alle de kommercielle kanaler er DR begyndt på en bevidst og hæmningsløs dyrkelse af ungdom i alle programmer over hele fladen. Næsten intet i DR henvender sig i dag til et modent, voksent, tænksomt publikum. Fire af DR‘s seks kanaler er – som Anker Brink Lund skriver – i overvejende grad infantile, og de resterende DR1 og DR2 er også ved at gå i barndom. Senest er X Factor indkøbt for sjette år i træk.
	DR kan ikke være det bekendt. Befolkningen holdes for nar, og bestyrelsen er eneste instans, der kan rette på denne kurs. Ifølge radio- og fjernsynslovens § 17 har bestyrelsen det overordnede programansvar og ansætter generaldirektøren og øvrige medlemmer af DR’s direktion. Det må i disse bestemmelser være muligt at finde hjemmel til at påvirke den eskalerende ungdomsdyrkelse og infantilitet, så der kan blive produceret voksent indhold baseret på væsentlighed og kulturel kvalitet.
Ø undgår Villy-syge
Erwin Christensen, medl. af SF
	Enhedslisten besluttede på sit landsmøde i weekenden at fastholde rotationsprincippet, der gør, at partiets folketingsmedlemmer kun kan sidde i en begrænset periode for derefter at skulle holde en pause. Reglen var ellers ønsket ændret for at partiet fortsat kunne få gavn af Johanne Schmidt-Nielsens popularitet.  
	Ved at fastholde reglen undgår Enhedslisten forhåbentligt at få Villy-syge, som det skete for SF, hvor Villy Søvndal i en periode nærmest var partiet, og hvor fokus var på ham og hans udmeldinger om politiske enkeltsager. Hans evne til at kommunikere var formidabel, og det blev derfor Søvndal, frem for partiets principper, som blev interessante for medier og vælgere.
	Problemet opstod, da Søvndal begyndte at komme med udtalelser, som ikke var gennemtænkte i forhold til SF’s principper og dermed punkterede partiet. Hans troværdighed var det, som i begyndelsen tiltrak vælgerne, og da han viste sig som en ganske almindelig politiker, bristede boblen.
	Turen med Villy har efterladt SF i et vakuum, hvor partiets principper for mange vælgere står uklare, og hvor troværdigheden er gået over styr, da hele partiets troværdighed i så høj grad var baseret på en person. Ved at stå fast på deres principper opnår Enhedslisten, at de ikke bliver afhængige af én person, og at deres troværdighed og integritet derfor bedre vil kunne holde til mediestorme og modgang.
 
",1.0,1. maj 2013,Ø undgår Villy-syge
12269,/debat/2011/05/duellen-vaere-samme-pris-resten-landet,Duellen: 'Skal være samme pris som i resten af landet',Rune Wolfhagen," Hvad synes DF om forslaget om at christianitterne skal have mulighed for at købe bygningerne til en kvadratmeterpris på 3.500?
»Vi synes, det som udgangspunkt er rimeligt, hvis prisen ligger i nærheden af markedsprisen. Hvis folk ønsker at erhverve bolig og købe den, så bør der gælde de samme regler for dem, som for alle andre. Så kan man altid forhandle sig i retning af et resultat, som alle kan leve med.«
Christianitterne mener faktisk, at prisen allerede er for høj. Og de mennesker, der har boet der i 40 år med accept, har en forventning om, at det ikke bliver for dyrt. Skal man ikke tage det med i overvejelserne, når man udregner en pris?
»Jo, det er en af de ting, man kan tage med i overvejelserne. Vi mener bare, at man fra statens side burde have spillet ud med et lidt højere niveau, og så have en målsætning om, at man når et resultat, alle kan leve med. Man kan godt indlægge en rimelighedsbetragtning i forhold til, at folk har boet der altid og skal have mulighed for at blive ved med det. Men på den anden side kan man også indlægge en rimelighedsbetragtning i forhold til, at det er boliger, som alle i princippet kan købe, og derfor skal det være efter samme vilkår.«
Uheldigt signal
Hvilken social værdi mener du, Christiania har?
»Jeg er sikker på, at mange af de mennesker, der bor der, tillægger det en stor social værdi. Jeg synes også, der skal være plads til samfund og miljøer, der rammer lidt ved siden af. Men det er et uheldigt signal at sende, at man kan få det gratis, hvis bare man holder på det længe nok. Man bliver nødt til at finde en løsning, så de regler, der gælder i resten af samfundet, også gælder på Christiania.«
Boliger i København er dyre, og det kan være svært for mennesker, der måske er lidt skæve eller anderledes end andre, at finde et sted at bo, de kan betale, og hvor de passer ind. Kan Christiania være det sted?
»Hvis det er sådan, at den fond, der skal administrere det, har et ønske om at tage nogle sociale hensyn, kan jeg ikke se, at noget taler imod det. Men hvis det er det, man ønsker, skal man tage det med til forhandlingsbordet.«
Men når staten sætter prisen så lavt, som den gør, kan det vel også være for at sikre, at de, der bor der nu, har råd til at blive boende?
»Jo, men det bør man rejse som spørgsmål i forhandlingerne så. Men det er også et spørgsmål, man kan rejse i mange andre tilfælde, når det gælder boliger i Danmark.«
Hvorfor er det ikke bedre at sikre, at de kan være et sted, hvor de føler sig tilpas og der bliver taget hånd om dem?
»Det siger jeg heller ikke, men hvis det er en fond, der skal administrere det, så må de i forbindelse med forhandlingerne komme med nogle ønsker, eller også kan de selv tilpasse det efterfølgende inden for rammerne. Men som udgangspunkt skal prisen, som gælder for alle andre, også gælde for de, der vil bo på Christiania.«
 <\!s
",0.0,4. maj 2011,Uheldigt signal
12105,/debat/leder/2011/05/spidser,Det spidser til,Jørgen Steen Nielsen," FOR KNAP 14 DAGE SIDEN bragte Financial Times en artikel under overskriften »IEA appellerer til OPEC om at øge olieproduktionen«. Det Internationale Energiagentur (IEA) var »meget bekymret« over presset på oliemarkedet og de stigende oliepriser, der risikerer at undergrave begyndelsen til ny økonomisk vækst.
I går bragte Information og andre medier så en ny appel fra IEA om, at det haster mere end nogensinde med indgreb over for det hastigt voksende fossile energiforbrug, der i 2010 ledte til de største globale CO2-udledninger nogensinde. »Jeg er meget bekymret,« sagde IEA's cheføkonom Fatih Birol over den forværrede udsigt til klimakatastrofer.
Bedre end med IEA's dobbelte bekymring kan man vist ikke illustrere den skizofreni og det dilemma, som det internationale samfund, nationerne og den enkelte virksomhed og forbruger står med. På den ene side skriges på forstærket økonomisk vækst med hjælp fra den fossile energi, på den anden side skriges på indgreb mod samme fossile energi. Skizofrenien hersker, hvor end man vender blikket. Hos f.eks. DONG Energy, der forfølger en ambitiøs strategi for at omstille elsektoren fra fossil til grøn energi og samtidig forfølger ambitionen om at hente endnu mere olie op af Nordsøen. Eller hos A.P. Møller-Mærsk, der har lagt sig globalt i spidsen for at gøre sin flåde af containerskibe grøn og på den anden side er gået ind i jagten på ny olie i det sårbare Arktis, hvor den globale opvarmning smelter isen bort. Eller hos dig og mig, der skifter elpærerne, cykler på arbejde, isolerer husets tag og så bruger de sparede penge på en ekstra forlænget weekend med fly til Rom eller Paris.
GÅRSDAGENS MELDING om de rekordhøje globale CO2-udledninger fortæller, at det spidser til. At der stort set ikke er mere tid at løbe på, hvis der skal være en chance for at bremse opvarmningen før to grader, som vedtaget af verdenssamfundet. Alligevel fortsætter fornægtelsen. Som under gårsdagens afslutningsdebat i Folketinget, hvor klimakrisen var så godt som usynlig, fejet til side af slagsmålet om, hvem der kan skabe mest og hurtigst ny vækst. I statsministerens tale fyldte grøn energi otte linjer på 11 sider, klimaet var ikke nævnt. Og dagens økonomiske nyhed fra Danmarks Statistik  at Danmark på ny er i recession  blev af oppositionen brugt til at kritisere regeringen for at svigte vækstan- svaret  ingen overvejede at udlægge minusvæksten som en god nyhed for klimaet. Statsministerens kommentar til recessionsmeldingen lød således:
»Der er en tendens til, at danskerne går og holder lidt på pengene. Derfor skal vi tale til danskernes optimisme.«
Op med humøret og op på hesten igen!
Dilemmaet fortrænges på anden vis. Det hævdes, at danskernes CO2- udledninger er på vej ned, mens de  i virkeligheden stiger og  som påvist af tænketanken Concito  blot camoufleres af, at vi lægger mere og mere af den klimabelastende produktion af varerne, vi køber, ud til f.eks. Kina. Ligesom det officielle Danmark pynter på sin nationale klimabelastning ved at købe CO2-kreditter i u-lande via støttede projekter, som mistænkes for  i mange tilfælde slet ikke at give nogen ekstra CO2-gevinst. Det hævdede ngo-netværket 92-gruppen i går i en ny rapport, som Energistyrelsen kategorisk afviser som misforstået og fejlagtig   på side 25 i dagens avis siger en af områdets veteraner, medlem af Klimakommissionen Jørgen Henningsen, at 92-gruppen i mange tilfælde har ret.
DER ER GÅET næsten halvandet år siden COP15, klimatopmødet i København. Op til topmødet sagde Lars Løkke Rasmussen fra Folketingets talerstol: »Klimatopmødet er et enestående udstillingsvindue for Danmark og dansk formåen.«
I dag ved statsministeren af smertefuld personlig erfaring, hvad topmødet endte med at udstille om dansk formåen. Nok så smertefuldt er det imidlertid, at udstillingen er fortsat. Danmark har godt nok fået Klimakommissionens rapport og regeringens energistrategi, der tilsammen viser vej ud af den fossile æra, og begge har høstet anerkendelse herhjemme og internationalt. Men som det fremgår af artiklen på side 2 i dagens avis, står tingene næsten stille i den konkrete politiske virkelighed. Optagethed af valgkamp hæmmer forhandlingerne om at udmønte de grønne strategier i en ny energipolitisk aftale, der sætter handling bag ord. At redde planeten er vigtigt, men at redde den kommende regeringsmagt er dog vigtigere.
Som sagt: Skizofrenien og dilemmaerne genfindes på alle niveauer. I hovedet på IEA's Fatih Birol, i de globale forhandlinger, i den nationale politik, i det personlige liv. Noget er økonomiske tvangsmekanismer, noget er strukturel og institutionel inerti, andet er ren psykologi. Kan der ikke brydes med skizofrenien, kan klimakatastrofer kun dæmpes via oliepriser, der  delvist spekulationsdrevet  løber amok og tvinger forbruget ned i en kaotisk og smertelig proces med mange ofre og smadrede samfundsøkonomier.
Imens selvransagelsen foregår, må man søge trøst og håb i, at virkeligheden er konkret. Der er vitterlig nogen derude, der er begyndt at bygge huse med nul energiforbrug, installere sol- energi, købe varmepumper, skifte til elbil ...
",21.0,1. juni 2011,"Imens selvransagelsen foregår, må man søge trøst og håb i, at virkeligheden er konkret. Der er vitterlig nogen derude, der er begyndt at bygge huse med nul energiforbrug, installere sol- energi, købe varmepumper, skifte til elbil ..."
6274,/debat/2013/11/lad-skabe-nye-feministiske-faellesskaber,Lad os skabe nye feministiske fællesskaber,Mette Grimstrup," 
Kapitalismen har ædt vores kritik, lød det fra Nancy Fraser den 26. oktober. Hendes ærgrelse er ikke ny. Det er en evig kilde til frustration på venstrefløjen at se, hvordan al kritik af alternativer til og modstand mod den herskende orden på ingen tid opsluges af den allestedsnærværende amorfe kapitalisme, som altid formår at få et lækkert, salgbart produkt ud af selv de mest rasende protester.

	Men derfor er der jo ingen grund til at kyle barnet ud med badevandet. »Vi må generobre visionerne«, skriver Fraser. Og ja, ingen tvivl om det. Men vi gør det ikke ved at kræve udviklingen rullet tilbage, men ved at bygge videre på de kim, der er blevet sået, også selv om de lige nu vokser i en lidt anden have end den, der engang blev drømt om.

	Fraser har ret i, at kampen mod ’familielønnen’ – idealet om den mandlige forsørger/kvindelige husmorfamilie – og for kvinders indtog på arbejdsmarkedet har ført til et endnu større krav om produktion og forbrug. Men derfor var – og er – opgøret med forsørgersystemet stadig indlysende nødvendigt.

	Hendes pointe om, at et system, hvor begge parter arbejder, automatisk vil føre til stigende fattigdom og udbytning, afspejler primært, at hun taler fra et land, der hverken har fagforeninger eller noget velfærdssystem af betydning.

	At familielønnen blev afskaffet i Danmark, så kvinder fik mulighed for at klare sig selv, var ubetinget et kæmpe fremskridt.

Fanget i trættende fejder

	At der samtidig kan være gode grunde til at sætte spørgsmålstegn ved den altoverskyggende rolle arbejdet i dag har fået, som meningsgiver og selvrealiseringsarena, er en anden sag. Her er det værd at overveje, om vi er skredet i svinget. Fraser efterlyser en kamp for »en livsform, hvor vi skubber fokus væk fra lønarbejdet«. Det er et provokerende bud, for det lyder unægteligt som den tilbagevenden til kødgryderne og bagstræberiske sylte-bage-fetish, vi som feminister er opdraget til at være skeptiske overfor.

	Men spørgsmålet er, om vi – af frygt for at blive associeret med borgerlige værdier – er blevet for dårlige til at stille systemændrende krav frem for blot at kæmpe videre på nogle præmisser, andre har defineret for os.

	I 1980’erne kæmpede Kvindeligt Arbejderforbund for en arbejdsdag på seks timer. Hvad blev der af den idé? I en tid, hvor den ene halvdel af befolkningen går til af stress på grund af overarbejde, mens den anden halvdel får depression af at gå uvirksomme hen, virker det absurd at fastholde det nuværende system.

	Jeg er i hvert fald klar til at komme videre fra de uendeligt trættende fejder om karriere vs. hjemmeliv, børn vs. ikke børn. Fejder, der føres af kvinder, som tilsyneladende føler, de står alene med deres valg og må forsvare sig mod usynlige anklager om at svigte kvindesagen, børnene, samfundet, mændene, eller alle på én gang.

	Hvis vi alle sammen føler os pressede, er det ikke os, der er noget galt med. Så er det systemet. Og så må det laves om! Så meget burde vi da have fået med fra rødstrømpernes basisgrupper.

Generobring af dagsordenen

	Som nutidens røde, venstreorienterede, akademiske queerfeminister, eller hvad vi nu skal kalde os, får vi nogle gange lagt os selv i en benlås. På den ene side har vi for længst dekonstrueret os ud af det selvsikre ’vi’, som Fraser så frejdigt tager udgangspunkt i – og som Sanne Søndergaard forståeligt nok reagerer imod (26. oktober).

	På den anden side gør denne selvpålagte begrænsning os skepsis over for de store generaliseringer og alt for ofte mundlamme over for den dominerende liberalistiske dagsorden.

	Som Fraser bemærker, lader selv kvindefrigørelsen – såvel som kritikken af den, tilføjer jeg – sig nemt formulere inden for en neoliberal tankegang. Frigørelse er blevet til et spørgsmål om individuelt forbrug – af rejser, selvhjælpsbøger og coachingkurser. Og afvisningen af de store fortællinger er blevet til en bekræftelse af det liberalistiske budskab om, at ethvert individ må kæmpe for sin lykke, sin frihed til at gøre som hun vil. Men det kan bare ikke nytte noget, at vi i smertefuld erkendelse af, at alle sandheder er sociale konstruktioner, tillader liberalismens sandhed at få frit løb. For den holder jo ikke i længden.

	I den neoliberalistiske diskurs ligger en konstant bestræbelse på at afideologisere livsvalg, samfundsformer etc. Den økonomiske politik er nødvendighedens politik, de nuværende familie- og arbejdsformer er skabt af folks frie valg.

	Neoliberalismen bliver på den måde sært konservativ. Hvis man går ind for, at alle skal have lige muligheder, og at staten så i øvrigt skal blande sig så lidt som muligt i, hvordan man forvalter de muligheder, burde f.eks. kravet om alle parters lige ret til barsel jo være selvindlysende. Men det er det åbenbart ikke. Her kan Frasers appel om at nedtone identitetspolitikken til fordel for kampen for økonomisk retfærdighed måske være på sin plads. Jeg mener, at vi spilder vores tid ved at diskutere, om folk bør gå med slør eller ej, sælge sex eller ej, bo i en kernefamilie eller ej.

	Der, hvor en genopvågnet solidarisk og venstreorienteret feminisme for mig at se får sin berettigelse, er i forståelsen af, at det, det handler om, er at få skabt nogle rammer, der sikrer, at de valg så vidt muligt netop bliver taget frit, og ikke ud fra social og økonomisk tvang. Og de rammer har vi stadig til gode at skabe.

Bæredygtige fællesskaber

	Fraser begræder, at 1970’ernes drømme om frihed kun blev realiseret i kapitalismens individualiserede, forbrugsbaserede form. Det gør jeg ikke. Jeg priser mig lykkelig for de mange forskellige former for frihed, der trods alt er opnået. Men jeg mener ikke, kampen stopper her.

	Afskaffelsen af familielønnen førte ikke kun til øget frihed, men også til øget individualisering, forbrug og arbejdspres. På samme måde kan opgøret med kernefamilien også ses som en opløsning af det sidste tilbageværende ’socialistiske’ kollektiv, hvor arbejdsbyrden og økonomien blev delt solidarisk.

	Men det er en sandhed med modifikationer. Den traditionelle kernefamilie var også en effektiv produktions- og forbrugsmaskine.

	Og opløsningen af kernefamilien var – og er – frigørende for kvinden, såvel som for manden. Opløsningen har et socialistisk potentiale – den giver mulighed for nye fællesskaber, storfamilier, kollektiver, såvel som for at genopfinde familieformen, denne gang ikke af social eller økonomisk nød, men ud fra behovet for tætte og meningsgivende menneskelige relationer.

	Den øgede individualisering er på den måde en forudsætning for mere frie og meningsgivende fællesskaber. Men stærkere og mere mangfoldige sociale og økonomiske fællesskaber er også forudsætningen for en øget individuel frihed. Det gælder både på det helt overordnede plan – når velfærdssamfundet giver alle – ikke kun de økonomisk velstillede – mulighed for uddannelse, lægehjælp etc.

	Og det gælder på det mere personlige plan, når man står alene og føler sig fastlåst af sit parforhold, eller sit køn, sin opvækst etc. Så er det muligheden for at finde andre fællesskaber, end dem man er fanget i, der gør det muligt at komme videre.

	Så ja, jeg er med på at generobre visionerne for en socialt solidarisk feminisme. Ikke, fordi det er den eneste måde at være feminist på. Men fordi jeg mener og tror på, at udviklingen af bæredygtige fællesskaber er den eneste måde, vi kan sikre alle køn reel frihed til at vælge de liv, de ønsker.

Mette Grimstrup er cand.mag. i Moderne Kultur. Er desuden feminist og socialist og har tidligere blogget på Modkraft.dk




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",9.0,11. november 2013,"	Som Fraser bemærker, lader selv kvindefrigørelsen – såvel som kritikken af den, tilføjer jeg – sig nemt formulere inden for en neoliberal tankegang. Frigørelse er blevet til et spørgsmål om individuelt forbrug – af rejser, selvhjælpsbøger og coachingkurser. Og afvisningen af de store fortællinger er blevet til en bekræftelse af det liberalistiske budskab om, at ethvert individ må kæmpe for sin lykke, sin frihed til at gøre som hun vil. Men det kan bare ikke nytte noget, at vi i smertefuld erkendelse af, at alle sandheder er sociale konstruktioner, tillader liberalismens sandhed at få frit løb. For den holder jo ikke i længden."
744,/debat/leder/2016/02/laeren-furesoe,Læren fra Furesø,Christian Jensen," På Christiansborg taler politikerne om helt rigtige integrationsproblemer, men foreløbig kniber det gevaldigt med at anvise konkrete løsninger. Statsminister Lars Løkke Rasmussen taler om vigtigheden af, at flygtninge kommer i arbejde, før de kommer på sprogskole.
Han taler om, at kommunerne og virksomhederne skal have et økonomisk incitament for at give flygtninge et job. Han taler om, at arbejdsgiverne og fagforeningerne under de igangværende trepartsforhandlinger må tage et samfundsansvar, så tre årtiers mislykket integration ikke bliver til fire. Kort sagt: Statsministeren taler, taler, taler.
Imens handler Furesø Kommune, der er en af de kommuner, der ikke venter på Christiansborgs løsninger. Den nordsjællandske kommune har foreløbig formået at give arbejde eller uddannelse til 67 af de 137, der i øjeblikket er en del af det lokale flygtningeprogram.
En af dem er den 24-årige jurastuderende Mohamad Alhussein fra Aleppo i Syrien, som læserne af denne avis i går blev præsenteret for. Med løntilskud arbejder han som lagermedhjælper i virksomheden Aasted, samtidig med at han tager truckcertifikat i Hvidovre.
Læs også: Mohamad vil selv – og det får han lov til
Mohamad Alhussein flygtede til Danmark for blot 15 måneder siden, og han føler sig allerede integreret, hvilket han i gårsdagens avis forklarede med følgende ord: »Jeg kan ikke nøjes med at gå i sprogskole fire timer om dagen. Jeg vil også arbejde, uanset hvad det er med.«
Mohamad Alhussein udtrykker statsministerens og de fleste andre centrale politiske magthaveres pointe, men hvorfor er det en kommune som Furesø, der kan omsætte en politisk vision til lokal virkelighed?
Svarene er mange, og de lokale virksomheders incitament og engagement er selvsagt afgørende. En anden central forklaring er, at en integrationsmedarbejder fra Furesø Kommune klarlægger flygtningenes kompetencer og behov, senest 14 dage før de ankommer til kommunen.
Dermed kan kommunen møde flygtningene med individuelle løsninger, frem for at behandle dem alle som en del af det samme problem og sende dem på de samme kurser.
Historien om Mohamad Alhussein tænder et håb for alle flygtninge. Hvis integrationen kan lykkes for ham, kan den lykkes for mange flere. Hvis integrationen kan lykkes for Furesø Kommune, kan den lykkes for mange flere. Så derfor, Lars Løkke Rasmussen: Lyt til læren fra Furesø.
",5.0,18. februar 2016,"Mohamad Alhussein flygtede til Danmark for blot 15 måneder siden, og han føler sig allerede integreret, hvilket han i gårsdagens avis forklarede med følgende ord: »Jeg kan ikke nøjes med at gå i sprogskole fire timer om dagen. Jeg vil også arbejde, uanset hvad det er med.«"
10586,/debat/2012/02/katastroferne-irak-afghanistan-forudsigelige,Katastroferne  i Irak og Afghanistan var forudsigelige,Gorm Harste," Tiden nærmer sig, hvor vi må gøre boet op efter Irak- og Afghanistankrigene. I den anledning skrev min kollega professor Sten Rynning en udmærket kronik i Information den 30. januar. Hans hovedpointe er, at den danske debat om krigene styres af jura, mens krigens politiske mål forbliver dunkle. Spørgsmålet er imidlertid, om det er så enkelt at få de politiske mål til at styre krigen.
Vil man have et svar, er det værd at konsultere den tyske krigsfilosof Carl von Clausewitz.
En af Clausewitz’ mest kendte doktriner er, at »krig er forlængelse af politik men iklædt andre midler.« Krig kunne således være et politisk middel, men udgør i sig selv et andet middel. Den pointe er fatal. Og den er afgørende.
Clausewitz skrev efter napoleonskrigene det digre værk Om krigen, som er for krigsforståelse, hvad Biblen er for kristendommen. Her viser Clausewitz, at politik kun kan styre krig i begyndelsen og i slutningen. Det politiske system kan iværksætte krige. Derefter forløber krige, som krige nu gør. De kræver sit og sine.
Til slut, når alt er gået anderledes end planlagt, når der er brugt langt flere ressourcer, brugt flere penge og flere mennesker er blevet ødelagt, end de politiske strateger i deres vildeste fantasi har drømt om, vil det politiske system ikke brødføde krigen med flere ressourcer. Så begynder politik igen at styre. Soldaterne får rettigheder. Modstanderne får rettigheder. De pårørende råber op og får ret til indsigt og indsigelser. Skattebetalerne siger nej. Medierne udstiller fadæserne.
Overmod
Desværre er der mange beslutningstagere i Danmark, Storbritannien og USA, der ikke har formået at gennemtænke Irak- og Afghanistankrigenes scenarier med Clausewitz.
Den daværende amerikanske forsvarsminister Donald Rumsfeld udtalte i 2003, at Irak ville blive en »cakewalk«. I dag er der 19 selvmord blandt amerikanske soldater — om dagen. Ca. 6.000 om året. Dobbelt så mange som antallet af dræbte 11. september.
Læg dertil de tidligere soldater, der er endt som alkoholikere og narkomaner, over 100.000 hjemløse krigsveteraner og et utal af rystede pårørende.
Bush og Fogh gik ind i to krige og satte i næsten eventyrlig stupiditet skatterne ned imens. Samtidig sænkede deres centralbanker renten. Resultatet er forudsigeligt og velkendt — det har det været i mere end 500 år: Finanskrise.
Antallet af amerikanske soldater, der har taget livet af sig efter at have deltaget i Vietnamkrigen, er højere end de 56.000, der blev dræbt under Vietnamkrigen. Soldater bliver ikke helte af at have været i krig. De bliver til tragedier.
Krigen er en kamæleon
I sit store værk Om krigen fra 1832 viste Clausewitz, at krigen rummer tre former for vekselvirkninger. Den første består i, at man begynder en kamp om baser, erobringer, grænser og nedkæmpelse af materiel. Den anden i, at parterne kommer i kamp med modparter, der kan identificeres og nedkæmpes. Den tredje i, at kampene forsøges afgjort hurtigst muligt. Alle tre former forskyder sig, og krigen bliver en kamp om ressourcer, forsyninger og nedslidning. Om finanser og kredit og offentlig støtte.
Samtidig kommer krigen til at handle om, hvem der overhovedet er parter og modparter: Soldater bliver til partisaner klædt i civil. Børn, mødre og pårørende inddrages. Soldaterne nedslides psykisk, når de udsendes anden, tredje og fjerde gang. Det samme gør deres familier, og til sidst bryder de sammen.
Sidst men ikke mindst bliver krigen til en krig om tid, altså om hvor lang tid krigen skal fortsætte, udskydes og vare ved.
Krig er risikabel. Krigen skifter farve, »som en kamæleon«, siger Clausewitz. Ét er altså at have en stor hær udsendt i to måneder, noget helt andet at have to store hære udsendt i 10 år. Den bliver ustyrlig.
Lige præcis det havde de strategiske eksperter advaret om allerede før 11. september. Krigen bliver til en såkaldt asymmetrisk langtrukken krig. En sådan krig kan den stærke part paradoksalt nok ikke vinde. Man vidste det. Scenariet var allerede gennemanalyseret.
Lyttede ikke til historien
Resultatet af en sådan krig er ikke efterstræbelsesværdigt. Det ved man også fra historien. Briterne havde lært araberne at føre den type asymmetrisk guerillakrig mod Osmannerriget under Første Verdenskrig. Resultatet blev briternes fatale opdelinger af Osmannerriget, med nye lande og befolkninger, der ikke vil anerkende grænser og dominansforhold.
Da man efter 11. september besluttede at intervenere i Afghanistan, forskød krigen sine grænser. Al Qaedas baser blev hurtigt opløst, men krigen forskød sine grænser ind i Pakistan såvel som ind i de små hjem i USA’s mindre velstillede befolkning og videre ind i de mindre velkonsoliderede banker for derfra at ramme hele den vestlige verden.
Det politiske system tænker tilsyneladende altid i overoptimistiske scenarier. Men hvor var Forsvarskommandoens og Forsvarsakademiets advarsler tilbage i 2001, 2002 og 2003? Kunne de virkelig ikke deres Clausewitz? Regeringerne i de politiske systemer vil gerne vise handlekraft og demonstrere kontrol. Men de kan ikke og vil ikke tænke negativt. De kan ikke tænke i risici og worst case-scenarier.
Som den israelske militærekspert Martin van Creveld har sagt, talte det militære establishment sig »helt blå i hovederne om den såkaldte revolution i militære anliggender«. Denne såkaldte ’Revolution in Military Affairs’ (RMA) skulle, gennem et input på tusinder af milliarder kroners investeringer i it-isenkram og materiel, sikre sejren. Forkortede akronymer som RMA, GWOT (Global War on Terror) og WHAM (Winning Hearts and Minds) fløj om hovederne på de taktiske eksperter, og de følte vist, at de kunne sikkert vinde Anden Verdenskrig endnu en gang.
De var fantastiske til at kommunikere med sig selv, men anede ikke, hvordan kommunikationssystemer fungerer.
Modparten behøvede imidlertid blot gødning og mobiltelefoner for at stikke en kæp i strategernes hjul og trække krigen i langdrag.
Jura er vigtig
Churchill, der var ansvarlig for mange frygtelige scenarier i nedkæmpelsen af Osmannerriget, lærte åbenbart af sine fejl. Den 13. maj 1940 sagde han i hvert fald berømte ord om, at det eneste han kunne love i den aktuelle krig var »blod, slid, sved og tårer«. Den tidligere danske regering havde ikke samme visdom. Den bildte danske soldater ind, at de »kunne gøre en forskel«. Mange af dem tror, at det er derfor, de er i det Afghanistan, der helt forudsigeligt bryder sammen i et inferno af ingen ved hvad, når amerikanerne igen trækker sig ud.
Krig fører til blod, slid, sved og tårer. Med Clausewitz’ ord er »krigen ikke noget tidsfordriv, ikke beregnet til lyst, til vovemod og til heltegerninger, intet værktøj til begejstring; krigen er et alvorligt middel til et alvorligt mål.«
Problemet er, at midlet tager magten over de politiske mål, indtil det hele er blevet så nedslidt og det politiske hykleri så infamt, at krigens virkelighed indhenter krigens egen abstrakte logik og får stoppet det vanvittige brug af ressourcer. På det tidspunkt sætter politikken grænser for krigens ressourceforbrug.
Danmark gik med i en bundulovlig Irakkrig. Problemet med ulovligheden af det, Bush kaldte præventiv krigsførelse, er, at den type krigsførelse kan skabe præcedens for hvad som helst.
Derudover løj man beviseligt. Og derfor er det magtpåliggende at få den slags stoppet og dømt, og gerne med rigsretssager. I det mindste for fremtidens skyld. Det er trods alt også gigantiske forbrydelser mod menneskeheden, vi taler om.
Hvem tager ansvaret for krigenes millioner af tragedier? Det er der nogen, der skal gøre. Og det er derfor, det juridiske efterspil er så vigtig en del af den danske krigsdebat.
 
Gorm Harste er lektor ved Institut for Statskundskab ved Aarhus Universitet




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",58.0,9. februar 2012,Lige præcis det havde de strategiske eksperter advaret om allerede før 11. september. Krigen bliver til en såkaldt asymmetrisk langtrukken krig. En sådan krig kan den stærke part paradoksalt nok ikke vinde. Man vidste det. Scenariet var allerede gennemanalyseret.
8965,/debat/2012/10/nye-tv-avis-hyldes-public-servicens-redningsmand,Den nye TV Avis hyldes som public servicens redningsmand,Lasse Jensen," Efter tyve års total TV 2-dominans begynder DR for første gang at bide konkurrenten i haserne. Års nederlagsstemning i DR og et næsten arrogant overmod hos statens anden tv-station er borte. TV 2 kæmper med dårlig økonomi og dårlige seertal. DR vil gerne have os til at tro, at det såkaldt ’skarpe DR’ er en sejr for det, som bestyrelsesformand Michael Christiansen kalder ’klassisk public service’. Og nyhedsdirektør Ulrik Haagerup vil gerne have os til at tro, at det er den nye TV Avisen’ form og indhold, der er skyld i fremgangen. Da Presselogen på TV 2 News i søndags diskuterede TV Avisens flytning fra kl. 21 til 21:30, lød det, som om det alene var stil og indhold, som var skyld i de nye fine seertal. Og Ulrik Haagerup rettede ikke misforståelsen. Det ville have krævet en længere forklaring. Nyhedsdirektøren kunne naturligvis ikke få armene ned efter kollegernes ros, men fik lige i en kort bisætning nævnt, at der jo også var sket andre forandringer på DR1. Det har han mere end ret i.
DR1’s succes skyldes nemlig ikke alene TV Avisen. Faktisk tyder meget på, at dens stigende seertal (fra 675.000 til 728.000) i høj grad skyldes kanalens øvrige ændringer. Tre faktorer skal gå hånd i hånd for at skabe succes på tv: Det forudgående program skal aflevere mange seere, konkurrenten skal være svag, og programmet skal i sig selv kunne både tiltrække og fastholde seere.
Første faktor er lead-in, altså hvor mange seere programmet før ’afleverer’ til TV Avisen, er helt afgørende. Her har DR haft en heldig (og dygtig) hånd. Mandag er Danmarks skønneste hjem gået rent ind og bidrager flot til TV Avisens seertal. Om tirsdagen har DR’s flow-eksperter anbragt seerhittet Kontant lige før TV Avisen, og Kontant hjælpes massivt på vej af det nye megahit, Den store bagedyst. Og tirsdag var sjovt nok 21:30-avisens bedste dag sidste uge. Onsdagsprogrammet Mit publikum har været en svagere seermagnet, men torsdag har gode seertal til programmet om tre piger med Downs syndrom, Undskyld vi er her, smittet af på TV Avisen. Den nye TV Avisen har fået den bedst mulige lead-in i en kanal med et stærkt såkaldt flow. Anden faktor er, at TV 2’s hovedkanal generelt er svækket, og at svækkelsen er udtalt omkring kl. 21.30. DR har ikke tilfældigt sat kniven ind i konkurrentens bløde mellemgulv. Tredje faktor er, at TV Avisen endelig har fået mulighed for at gøre det, som har været drømmebilledet for alle TV Avisen-chefer – herunder denne klummeskriver – de sidste 25 år; nemlig, at nyhedsudsendelsen fik en fast, stærk vært ugens fire første dage. TV Avisen klokken 21.30 er blevet Kim Bildsøe Lassens nyheder. Og det påvirker ikke overraskende seertallene positivt. En sådan model har fungeret i det store udland i årevis.
DR1’s nye profil er en helhedsløsning. Udgangspunktet er DR-sloganet ’et skarpere DR’ (hvad det så end betyder?). Vi ved, hvilke programmer, der har skabt succesen. Med dem som målestok ligger den ’klassiske public service’ i samme tusmørke som det, de stakkels fagmedarbejdere – der nu fejlagtigt kaldes korrespondenter – befinder sig i, når de hver aften sender direkte foran en eller anden bygning.
Det nære, det nyttige og det kernedanske er i øvrigt nøgleordene for en ny TV 2-kanal, der blev annonceret i går. Den samme betegnelse kunne man sagtens hæfte på det nye DR1: Danmarks skønneste hjem, Den store bagedyst, Sporløs og Bonderøven er alle sammen folkelige og underholdende programmer, der sammen med de store satsninger Forbrydelsen 3 og Husk lige tandbørsten bidrager massivt til DR’s fremgang sammen med sikre seermagneter som Matador og Kontant. Den ’klassiske public service’ (der ligesom ’skarpt’ er udefinerbart) har fået lidt bedre kår med nye koncepter som Hængt ud på forsiden, Mit publikum og Gør Danmark dansk. Nyheder er den absolutte rygrad i public service, og når helhedsløsningen betyder flere nyheds-seere, er DR 1 på rette vej. Og hvis seertal (stadigvæk) er helt afgørende, så bliver de formentlig endnu bedre, når X Factor går i gang. Klassisk public service vil aldrig kunne klare sig selv. Den skal hjælpes på vej af det folkelige og underholdende. Uden det ville TV Avisen som alle andre nyhedsudsendelser på de to statslige hovedkanaler fortsætte med at tabe seere.
Lasse Jensen er mediejournalist og vært på P1-programmet ’Mennesker og medier’
",1.0,10. oktober 2012,"Første faktor er lead-in, altså hvor mange seere programmet før ’afleverer’ til TV Avisen, er helt afgørende. Her har DR haft en heldig (og dygtig) hånd. Mandag er Danmarks skønneste hjem gået rent ind og bidrager flot til TV Avisens seertal. Om tirsdagen har DR’s flow-eksperter anbragt seerhittet Kontant lige før TV Avisen, og Kontant hjælpes massivt på vej af det nye megahit, Den store bagedyst. Og tirsdag var sjovt nok 21:30-avisens bedste dag sidste uge. Onsdagsprogrammet Mit publikum har været en svagere seermagnet, men torsdag har gode seertal til programmet om tre piger med Downs syndrom, Undskyld vi er her, smittet af på TV Avisen. Den nye TV Avisen har fået den bedst mulige lead-in i en kanal med et stærkt såkaldt flow. Anden faktor er, at TV 2’s hovedkanal generelt er svækket, og at svækkelsen er udtalt omkring kl. 21.30. DR har ikke tilfældigt sat kniven ind i konkurrentens bløde mellemgulv. Tredje faktor er, at TV Avisen endelig har fået mulighed for at gøre det, som har været drømmebilledet for alle TV Avisen-chefer – herunder denne klummeskriver – de sidste 25 år; nemlig, at nyhedsudsendelsen fik en fast, stærk vært ugens fire første dage. TV Avisen klokken 21.30 er blevet Kim Bildsøe Lassens nyheder. Og det påvirker ikke overraskende seertallene positivt. En sådan model har fungeret i det store udland i årevis."
1307,/debat/2015/11/laeserbreve-9,Læserbreve,Redaktionen," Vores barn vælger selv sit køn
Lasse Bundgård, psykologilærer, og Ditte Damsgaard, journaliststuderende
Artiklen »Hn er bare en baby« (31. oktober) har skabt debat, men vi er glade for, at et stigende antal forældre vil opdrage deres børn kønsneutralt – for vi vil nemlig også opdrage vores barn kønsneutralt, når vi en dag bliver forældre. På Informations Facebook-side er kønsneutralitet blevet kaldt for børnemishandling, og mange kommentarer kredser om, at det er forrykt, at vi nu allesammen skal være ens. Men kønsneutralitet betyder ikke, at alle børn skal være ens og gå i brune fløjlsbukser. Tværtimod betyder det, at vi skal give plads til mere forskellighed, og at vi skal undgå at møde børn kønsstereotypt.
Hvis vi møder børn stereotypt, får vi en lang række af stereotype problemer i samfundet. Blandt andet manglende ligeløn, ulige barselsrettigheder for kvinder og mænd, vold i hjemmet og diskrimination af transkønnede. Børn lærer og imiterer i løbet af kort tid, hvordan ’rigtige’ piger og drenge opfører sig, og hvilke valg, der falder i god jord hos de voksne. Tænk på, hvordan et barn lærer sprog ved at efterligne de lyde, det hører. De første par år i børns liv er fyldt med nye indtryk, og børn danner forskellige kategorier for den viden, de får. Hvis noget kan spises, ryger det i madkategorien, og hvis det rasler, ryger det i legetøjskategorien.
Børns forståelse af køn opstår på samme måde: Hvis børn gennem deres kontakt med omverdenen får fortalt, at der kun er to køn, som leger henholdsvis drenge- og pigelege, og at de to køn handler, tænker og ser ud på bestemte måder, så vil det påvirke børnenes verdensbillede. Børnene begynder at imitere kategorierne, og det forstærker de eksisterende kønsstereotyper.
Det betyder ikke, at piger ikke må gå i lyserødt. Det må de hjertens gerne. Og forældre behøver heller ikke at bruge pronominet ’hn’. Men de skal være opmærksomme på sproget – for eksempel ved at omtale andre børn som legekammerater. Det vigtigste er, at barnet uhindret får lov til at være sig selv, og at forældre giver barnet mulighed for at ’gøre køn’ på barnets helt egen måde.
Alkoholflugten fra hverdagen
Mikkel Toftemann, København
Tømmermænd og dårlig kondi er bestemt ikke det, jeg hungrer efter, når jeg drikker mig fuld i weekenderne. Desværre er virkeligheden bare den, at jeg ikke kan slippe styringen uden sprut og bajere. Og jeg er sikker på, at der er mange unge, der har det ligesom mig: Alkohol er et frirum, som vi har svært ved at forstå, at vanddrikkerne kan undvære.
Selv om alkohol kun påvirker den person, der indtager det, er det ingen hemmelighed, at påvirkningen når nye højder i samvær med venner og veninder. Så rammer alkoholrusen os pludselig som en gruppe. En gruppe, som efter nok påvirkning, slipper kontrollen maksimalt og bryder ud i dans og dårlige sing-along-sange. Og det er her, vanddrikkerne kommer ind i billedet – for er vanddrikkerne ikke en trussel mod den afkobling?
Jeg er i hvert fald bange for, at vanddrikkerne skal begynde at tale om lektier, job eller nogle af de andre ting, som alkoholen hjælper mig med at flygte fra. Jeg er bange for at blive mindet om konkurrencestatens målrettethed, logik og snæversyn. Og jeg er bange for at blive mindet om den person, jeg slipper, når alkoholen pumper i mine årer; nemlig mit eget hverdags-jeg.
Selvfølgelig findes der vanddrikkere, som sagtens kan slippe tøjlerne uden alkoholens magi. Men bidrager de så stadig til gruppens ekstase, ligesom hvis de havde bundet otte vodkashots i streg? Ja da – og så alligevel ikke. Det faktum, at de ikke er fulde, er en konstant påmindelse om min egen svaghed. Jeg magter ikke at slippe den stress, der i hverdagen ulmer i min hjernes bekymringscenter – hvis jeg altså har sådan ét. Jeg ville ønske, at jeg kunne reducere alkohol til en nydelse. Et tilvalg, som jeg kunne vælge i ny og næ. På nuværende tidspunkt er alkoholen dog hverken et fravalg eller et tilvalg. Det er slet og ret en nødvendighed for at få en afstressende weekend.
Afstemning bør bygge på tillid
Frederik Damgaard Jensen, København
Et ja den 3. december betyder, at Folketingets flertal fremover skal afgøre hvilke EU-retsakter, Danmark skal tilslutte sig. Nej-siden bygger deres kampagne på, at man ikke kan stole på, at politikerne forvalter denne beføjelse troværdigt. Men hvorfor så stole på nej-sidens politikere? Det er en udemokratisk holdning. Vi er nødt til at have tillid til, at et flertal i Folketinget kan forvalte Danmarks tarv – vores demokrati bygger på den tillid.
",0.0,18. november 2015, Vores barn vælger selv sit køn
10815,/debat/2012/01/nordkoreansk-sprutdiplomati,Nordkoreansk sprutdiplomati,Palle Christoffersen," En helt almindelig dag i tresserne kom to nordkoreanske diplomater ind i vores lille fotobutik i Holbergsgade for at købe et par filmfremvisere til ambassaderne her og i Stockholm.
Vi kendte godt disse diplomater. De var oprindeligt blevet henvist til os af den dansk-nordkoreanske venskabsforening, hvor en af vore kunder var formand. Vi havde tidligere lavet store billeder af ’Our Great Leader Kim Il-Sung’ iført ulastelig habit, i heltemodige situationer, hvor han f.eks. tæmmede havet.
Normalt kom de i ambassadens store Mercedes — altid to af gangen, måske af sikkerhedshensyn.
De var altid ens klædt i mørkeblå slidte habitter og med hvide skjorter og slips med noget, der lignede et nationalt symbol på. Deres sprogkundskaber var ringe, så de greb flittigt papir og blyant for at udtrykke sig. Vi havde medlidenhed med dem. De var sikkert udsendt mod deres eget ønske, tænkte vi. Men om ikke andet fik de chancen for at opleve det farverige kapitalistiske samfund for en tid.
Det hastede med at få leveret filmfremviserne, så vi måtte have dem bragt fra leverandøren i taxa. Maskinerne ankom og vores elev, Store Michael, demonstrerede og instruerede til fuld tilfredshed.
Så begyndte de at tinge om prisen. Den største af dem gestikulerede og talte højt. For at få ro i butikken, inviterede vi dem ind i baglokalet for at forhandle. Vi serverede en kop kaffe, og de så sig nysgerrigt omkring og indså måske, at vi ikke var forfærdeligt rige.
De overhørte helt vores vilde protester over deres tilbud. Men efter et par timer med hård kamp og alt for meget kaffe blev vi enige. Michael kunne ikke lide dem. Han syntes de stirrede mærkeligt på ham. Måske havde de aldrig før set en 150 kilo stor dansker med så tykke briller som Michaels.
De bad om, at regningen blev sendt direkte til ambassaden.
Det var helt almindelig praksis, så det gjorde vi selvfølgelig.
Naturalieøkonomi
Der gik en hel måned, uden at de gav livstegn fra sig. Derfor tog vi ud til ambassaden, hvor der tilsyneladende kun var fire medarbejdere i et yderst primitivt kontor. Diplomatisk aktivitet var der ingen tegn på, og elegant kontorudstyr så ikke ud til at have deres store interesse.
Da jeg kom, lovede de at betale næste dag. Jeg fortalte dem, at hvis de ikke betalte, ville jeg tale om sagen med min ven udenrigsministeren. Den trussel syntes ikke at bide på dem.
Stor var vores overraskelse, da de kom ind i butikken næste dag ved titiden med en sort plastik diplomatmappe hver under armen. Taskerne indeholdt en personlig gave til min bror og mig: To flasker koreansk brændevin med en mærkelig bleggul lille rod i, og to flasker skotsk whisky af ukendt mærke.
De sagde, at vi var »nice Biisnissman«, og at de ville betale os med whisky af dette fine mærke, da de desværre ingen penge havde. Kvaliteten var »very excellent«, forsikrede de. Flaskerne kom fra ambassadørens egen kælder, på mærkaten stod der ’Sandy Fraser’.
Vi var overbevist om, at maskinerne var over alle bjerge, så da vi ikke kunne overtale dem til at betale med hverken kroner, D-mark eller dollar, måtte vi modstræbende modtage betaling på denne måde. Efter et par timers debat og beregninger, blev vi enige om, at de skulle levere 1.326 flasker, svarende til 110, 5 kasser.
Allerede samme eftermiddag kom mr. Song og mr. Park, som de hed, kørende i deres store Mercedes fuld af whiskykasser. De var begge meget nervøse og bad om lov til at køre »le dimosine« ind i gården for aflæsning.
Vi talte kasserne. Der var for få. Koreanerne bukkede og undskyldte mange gange. De var vist kommet til at tage en forkert vogn, men ville øjeblikkeligt rette fejlen og komme med de manglende 500 flasker. Det gjorde de og takkede for vores »Pilete way to be good man«.
Revisoren: ’Drik lortet’
Kasserne fyldte godt i min brors atelier, og vi var beklemte ved situationen. Vi havde aldrig haft mere end én flaske stærk spiritus ad gangen. Gad vide, om leverandøren af al den whisky nogensinde fik penge fra koreanerne? Vi have ingen interesse i at eje al den whisky, men samtidig var vi glade for ikke at blive snydt fuldstændig. Men hvad fanden skulle vi gøre med den?
Vi ringede til vores onkel, som var vores revisor og forklarede om situationen. Han sagde, at det var en ’ikke-registrabel situation’, og at vi kun havde en mulighed: »Drik lortet og stik mig et par kasser for mit råd«.
Den uoverskuelige mængde sprut gav pladsproblemer og kunne friste svage sjæle. Den måtte fjernes og fordeles til eventuelle interesserede. Først sendte vi selvfølgelig revisoren fem-seks kasser for hans gode råd. Da han døde mange år senere, havde han en enkelt flaske tilbage i sin vinkælder. Den havde nok forputtet sig blandt bordeaux-vinene.
Personalet i vores lille firma var rigtig forstående og aftog gerne et par kasser hver. Uffe, der lavede regnskab på deltid, fyldte sin lille Morris med kasser, og Store Michael var også yderst forstående. Bogholderen, vores fætter Ken, der læste HD i regnskab, lod sig også overtale, han mente ikke, der var noget galt i et enkelt tilfælde af påtvunget naturalieøkonomi.
Lange Jørgen, vores altmuligmand begyndte at flambere store bøffer i Sandy. Ja, alle festede og var gavmilde. Ville man have Sandy, så fik man det. Selv syntes Jørgen ikke om Sandys kvaliteter. Han foretrak single malt, men han viste ofte solidaritet med os andre og nød produktet ved festlige lejligheder.
Vores mor, som ellers ikke nød stærke sager, lærte at sætte pris på en lille én. Hun drak ofte en kop kaffe om eftermiddagen på Cafe a Porta på Kongens Nytorv. En dag bad hun tjeneren om en Sandy Fraser, men den havde de ikke. Det kunne hun ikke forstå, for det var jo en af de allerbedste.
Sådan løste betroede medarbejdere og familiemedlemmer problemet i fællesskab. Ingen af os havde nogen form for synlig afhængighed af stærke drikke, så vi var alle i en rum tid komplet uinteressante for alkoholindustrien.
Moralske tømmermænd
Så en dag ramte katastrofen! Vi hørte i radioen, at koreanske diplomater var blevet udvist på grund af narkosmugling og uautoriseret distribution af ubanderolerede cigaretter og spiritus. Myndighederne havde holdt øje med dem gennem længere tid.
I avisen så vi billeder af dem, hvor de med deres sparsomme bagage i slidte papkufferter stod på toget til Gedser, for at komme videre gennem Østtyskland. Der blev ikke bevilget penge til flybilletter, så de måtte rejse i et par uger med den Transsibiriske jernbane for at komme hjem til fædrelandet. Ved hjemkomsten har de sikkert fået en officiel skideballe af The Great Leader, og bagefter et klap på skulderen for deres dåd.
Vi blev ret forskrækkede og besluttede at henvende os til politiet. Jeg blev udvalgt til at gå op på Antonigades Politistation og forklare sagen. Det gjorde jeg med bange anelser.
Jeg indrømmede svedende og rystende min affære med nordkoreanerne. Men til min store overraskelse stirrede overbetjent i skranken bare på mig og sagde: »Ud! Gå et andet sted hen med den brandert.«
Det gjorde jeg så. Ved nærmere eftertanke, kunne jeg selvfølgelig have taget lidt bevismateriale med derhen. men jeg var ikke rigtig mig selv den dag.
De forskellige aftagere af de gyldne dråber reagerede vidt forskelligt på nyheden. Uffe blegnede og kørte i nattens mulm og mørke hjem til den fædrene gård og gemte flaskerne i en høstak.
Fætter Ken festede videre sammen med sine studiekammerater, min hustru brød sammen, hver gang hun så en patruljevogn på gaden.
Vores søde mor var fortsat meget glad for sine flasker. Hun havde stillet dem på rad og række på hylden i sit køkken, og viste dem glad frem til venner og familie. Hendes veninder var forargede over diplomaternes adfærd, men de havde tilsyneladende ikke den fjerneste anelse om, at whiskyen, de drak, havde noget med nordkoreansk diplomati at gøre.
Vores anden fætter, der lige var blevet præst, nød de gyldne dråber, som han hældte over på Chevas-flasker, fordi han synes de var pænere.
Lange Jørgen murede en del af sine kasser inde oppe på loftet i det lille hus, han ejede sammen med min bror og hans kone. De blev først fundet efter Jørgens død af nogle håndværkere, der skulle reparere taget.
En dag tørrede kilden til de gyldne dråber ud. Produktionen af Sandy Fraser ophørte med at eksistere i 1986 . En gylden periode var forbi, og vi talte ikke ret meget om den sag i de næste femogtyve år.
Palle Christoffersen er tidligere direktør for Foto/C




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",8.0,3. januar 2012,"En dag tørrede kilden til de gyldne dråber ud. Produktionen af Sandy Fraser ophørte med at eksistere i 1986 . En gylden periode var forbi, og vi talte ikke ret meget om den sag i de næste femogtyve år."
286,/debat/2016/05/mens-europa-slaas-graenser-forbinder-verden,"Mens Europa slås om grænser, forbinder verden sig",Sebastian Stryhn Kjeldtoft," »Netop Europa burde åbne for mere migration, for om få år vil I få et enormt behov for arbejdskraft, ikke mindst fordi I føder for få børn. Europas problem er ikke, at I har mange immigranter, men at I er for dårlige til at assimilere dem.«
Så kort og kontant fejer den indisk-amerikanske forfatter og seniorforsker Parag Khanna den europæiske flygtningedebat af bordet. For mens Europa er dybt optaget i en samtale med sig selv om indvandring og radikalisering, overser vi de faktiske, seismiske ryk i en globaliseret verden, der står over for radikale forandringer de næste 100 år.
»Højrepopulistiske partier i Europa spiller åbenlyst på farerne ved de dårligt assimilerede grupper. De har en stærk social agenda, men hvis I stemmer på dem, vil I opdage, at de ikke har en økonomisk plan for fremtidens verden. I er selvfølgelig velkomne til at begå den fejl at vælge politikere, der vil lukke Europa af for verden, men historien viser, at I vil opnå langt større velstand ved at assimilere immigranterne,« forklarer Parag Khanna over telefonlinjen fra New York.
I sin nye bog Connectography forudser han globaliseringen de næste 100 år. En bog, som fhv. forsvarsminister for USA Chuck Hagel har kaldt et must-read for den næste amerikanske præsident.
Men spørgsmålet er, hvad Danmark kan lære af Parag Khannas analyse, netop som vi står over for at skulle formulere en ny udenrigspolitisk strategi i kølvandet på Peter Taksøe-Jensens rapport ’Dansk diplomati og forsvar i en brydningstid’.
– Danmark er i dag et af de rigeste, sikreste og harmoniske samfund i verden. Der er en udbredt frygt for, at systemet ikke kan opretholdes økonomisk, hvis vi åbner op for fri migration. Er du enig?
»Danmarks egalitære system er beundrings- og bevaringsværdigt. Jeg argumenterer ikke for, at lande skal lade flere folk indvandre, end de kan absorbere. Men der er en vej mellem de to yderpunkter, hvor du har en kontrolleret migration, som styrker økonomien. Og her har Danmark en fordel, fordi I er en lille enhed i det store globale system, så I har nemmere ved at kontrollere, hvor mange mennesker I lukker ind.«
En ny politisk geografi
Begrebet ’connectography’ er en sammensmeltning af ’connectivity’ og ’geography’, og med det indvarsler Khanna en ny æra i menneskets historie defineret af hidtil uset forbundethed, migration og handel.
»Det er et opgør med menneskets århundredgamle forståelse af verden ud fra dens ’politiske geografi’, organiseringen af nationalstater og landegrænser, som de aftegner sig på en globus eller et landkort. Hvis vi vil forstå udviklingen de næste 100 år, bør vi tegne nye landkort, der viser verdens ’funktionelle geografi’ – hvordan mennesket rent faktisk bruger kloden og forbinder sig med hinanden gennem infrastruktur, handelsruter, internettet og megabyer,« siger han.
Det er udviklingen af disse ’globale værdikæder’, som Parag Khanna ser som helt essentielt for at navigere succesfuldt i den fremtidige verden.
– Hvad kendetegner det århundrede, vi bevæger os imod?
»To ting: Forbundethed og urbanisering.«
»Hvis du ser på verden i dag, består den af 60 millioner km veje, 4 millioner km toglinjer, 2 millioner km gas- og olieledninger samt 1 million km internetkabler. Til sammenligning har vi under 500.000 km landegrænser. Verdenssamfundet bruger i dag omtrent ni billioner dollar om året på ny infrastruktur, over fire gange så meget som vores militære investeringer. Ifølge prognoserne vil mennesket i de næste 40 år bygge mere infrastruktur, end vi har gjort de sidste 4.000 år. Vi påbegynder den største menneskeskabte omformning af kloden nogensinde, og den er kendetegnet ved, at vi forbinder os til hinanden, fysisk og digitalt, på tværs af geografiske og kulturelle afstande.«
– Hvordan skal Danmark navigere i den fremtid?
»I fremtiden vil de succesfulde lande være dem, der er bedst forbundet til det globale samfund. I 2030 vil to tredjedele af verdens befolkning leve i storbyer højst 80 km fra kysten, og flere af dem vil udvikle sig til megabyer à la Tokyo (Tokyo-regionen tæller i dag 80 mio. mennesker, red.).«
»Megabyerne bliver nodalpunkterne i et globalt handelsnetværk, defineret ved en enorm mobilitet af mennesker, ressourcer og ideer på tværs af landegrænser, som er stadig mindre betydningsfulde. Vi står ved begyndelsen af en global netværkscivilisation, hvor forbundethed, ikke uafhængighed, bliver den afgørende lovmæssighed, som determinerer menneskeracens fortsatte udvikling.«
Kina forbinder verden
I fremtiden kommer vi ikke uden om magtforskydelsen mod øst, i særdeleshed til Kina.
Det har Peter Taksøe-Jensen lagt vægt på i sin rapport, og ligeledes for Parag Khanna får den udvikling afgørende betydning.
»Kina er ved at forbinde verden,« siger Parag Khanna med henvisning til Kinas politik om at forbinde Europa, Asien og Afrika med en ny Silkevej, den såkaldte ‘One Road, One Belt’-politik, som finansieres gennem den Asiatiske Infrastruktur og Investeringsbank (AIIB), hvor Danmark også er medlem.
»Allerede i dag kan du se, at verdens stormagter ikke længere slås om territorier, men skaber forbindelser og kontrollen med de globale værdikæder. Kina har styrket sin position som en supermagt de sidste 30 år ved at bøje de globale produktionskæder mod sin egen geografi, og dermed har Kina ekstremt hurtigt kunnet bevæge sig op i værdikæden.«
»Bare se, hvordan Kina og Indien har nogenlunde samme befolkning på omtrent 1,5 milliard mennesker, men Kina repræsenterer 10 procent af verdens import, mens Indien står for omtrent 2,5 procent. Kina er den vigtigste handelspartner for over 100 lande, hvilket er mere end selv USA, mens Indien kun er den vigtigste handelspartner for Nepal og Kenya. Verden har dermed fået en stærk interesse i, at Kinas økonomi udvikler sig og forbliver sund.«
– Du kalder Kinas investeringer i infrastruktur et ’globalt gode’. Men risikerer vi ikke samtidig at deponere politisk og økonomisk magt hos et kinesisk styre, som har en tilgang til menneskerettigheder og demokrati, vi ikke bryder os om?
»Kina udvikler de globale værdikæder ud fra egenøkonomiske interesser, men Kina eksporterer ikke sin ideologi. Omvendt kan du se, at mange lande er i gang med at modificere deres politiske arkitektur, så den bliver mere teknokratisk, velstyret og i stand til at tænke langsigtet. Det betyder ikke, at de lande bliver mere kinesiske, men at de bliver smartere regeringer. Dermed tror jeg heller ikke, vi bevæger os mod en universel demokratisering af verdens lande. Hele verden er åbenlyst kapitalistisk, men inden for det spektrum er der stor diversitet i typerne af politiske systemer, lande benytter sig af.«
Mere, ikke mindre samhandel
Det helt centrale argument for Parag Khanna er, at magt og indflydelse opstår gennem økonomiske forbindelser, snarere end gennem politiske traktater og håndslag.
Og følger man den logik til dørs, kaster det nyt lys over Europas udenrigspolitiske strategi over for Rusland, den transatlantiske handelsaftale TTIP og klimaforandringerne.
»At skære Rusland af fra markedet gør dem kun mere krigeriske. Jeg har længe opsummeret mit råd til EU således: ’Køb Rusland!’«
»Den russiske økonomi er så lille sammenlignet med Europa, at europæere bør gøre alt for at investere ind i de russiske værdikæder for at øge deres diplomatiske og kommercielle magt over styret og civilsamfundet. Jo mere russerne er afhængige af Europa, des mere vil dens førte politik ændre sig.«
– Og følger man den logik, er TTIP-aftalen et forsøg på at bøje de globale værdikæder mod USA og EU, som Kina gør det med succes i dag?
»Præcis. TTIP er helt central, for ved at reducere barriererne og øge samhandlen, kan USA og Europa forblive – ikke nødvendigvis dominerende – men i hvert fald konkurrencedygtige. TTIP vil diversificere Europas energibehov og skabe millioner af job på begge sider af Atlanten. Men når det er sagt, så er jeg klar over, at TTIP-aftalen er kontroversiel.«
– Ja, mange frygter, at EU’s høje reguleringsstandarder og forbrugerbeskyttelse vil blive knægtet af TTIP. Er det bare en pris, vi må betale for en voksende økonomi?
»Vi er vidner til en fusion mellem stat og marked, hvor statens opgave bliver at påvirke de globale værdikæder og udnytte de globale netværk til at bremse klimaforandringerne. Det er en udbredt misforståelse, når vi i dag placerer ansvaret for CO2-udledninger hos nationalstater – udledningerne finder jo ikke sted inden for landegrænserne, men på tværs af dem i de globale værdikæder, som alle mennesker tager del i.«
»Derfor er det heller ikke gennem landeaftaler alene, vi kan løse klimaudfordringen. I sidste ende er det værdikæderne, vi skal påvirke for at sikre den grønne omstilling. Det er at tage greb om luftfartsindustrien, fødevareindustrien, energisektoren med videre, rense værdikæderne og sænke deres udledning skridt for skridt. Det er kun noget, regeringer og virksomheder kan gøre i fællesskab.«




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",4.0,6. maj 2016,"»Danmarks egalitære system er beundrings- og bevaringsværdigt. Jeg argumenterer ikke for, at lande skal lade flere folk indvandre, end de kan absorbere. Men der er en vej mellem de to yderpunkter, hvor du har en kontrolleret migration, som styrker økonomien. Og her har Danmark en fordel, fordi I er en lille enhed i det store globale system, så I har nemmere ved at kontrollere, hvor mange mennesker I lukker ind.«"
7532,/debat/2013/05/cykler-stadig-loesningen-hovedstaden,Cykler er stadig løsningen i hovedstaden,Mathias Koch Stræde," Globalt set er det byerne, der vokser,« siger Harry Lahrmann, der er trafikforsker ved Aalborg Universitet og medlem af regeringens trængselskommission.
»Det næste spørgsmål er, hvordan man klarer trafikken i den type byer. Cykeltrafik kan selvfølgelig være en del af løsningen, men der er ingen tvivl om, at når vi taler megacities (typisk over 10 millioner mennesker, red.), så er det undergrunden, der er hovedløsningen,« siger han og fortsætter:
»Selv om cykler ikke fylder så meget som biler, kan man transportere vanvittigt meget mere i undergrunden, end man kan med cykel.«
Harry Lahrmann mener dog ikke, at København er på vej væk fra cykler som en del af løsningen på Københavns trængsels-problemer på trods af de store udvidelser af metroforholdene i København. »Det er rigtigt, at der er byg-get en del metro i de senere år, men selv om metroen har taget nogle af cyklisterne og nogle få af bilisterne, har metroen primært betydet, at trafikken er vokset,« siger han.
»Hvis vi ellers tror på en sammenhæng mellem mobilitet og økonomisk vækst, så er det en økonomisk fordel.«
Trængsel i provinsen
Men det er ikke udelukkende København, der oplever store problemer med trængsel, påpeger Harry Lahrmann. Han mener også, at cyklen er effektiv til at løse trængselsproblemer uden for hovedstaden.
»Vi har faktisk nogle relativt nye kortlægninger af trængsel i danske byer, og det er lidt forbavsende, at der rent faktisk også er stor trængsel i mange provinsbyer,« siger han og fortsætter:
»Både i København og provinsbyerne er trængslen lokaliseret på byernes store trafikveje, hovedfærdselsårerne, for eksempel i Herning, Silkeborg, Holstebro og Odense. Så at trængslen kun er lokaliseret i København, kan man ikke sige.«
»I de større provinsbyer er cyklen også et bud på at løse trængselsproblemer.«
 
",1.0,11. maj 2013," Globalt set er det byerne, der vokser,« siger Harry Lahrmann, der er trafikforsker ved Aalborg Universitet og medlem af regeringens trængselskommission."
11074,/debat/2011/11/laeserbreve-9,Læserbreve,Informations Webredaktion," Mangel på højt uddannede
Finn Borch Andersen, formand, Djøf
Det er ærgerligt, at præsentationen af spændende oplysninger om manglen på uddannede kommer til at handle om, at der kun skulle være brug for flere af den ene slags og ikke den anden.
Overskriften ’Drop fokus på eliten’ i Information 10. november er ikke dækkende for den undersøgelse fra AE Rådet, der præsenteres. Djøf er fuldstændigt enig i, at det vil være fejl, hvis samfundet kun sætter fokus på flere akademikere. Der er brug for at løfte hele området for uddannelse.
Vi har naturligvis selv mest fokus på de samfundsvidenskabelige akademikere, og ud fra en samfundsøkonomisk betragtning giver det mening at sikre, at der er tilstrækkeligt med højtuddannede til at dække efterspørgslen. Det skyldes to ting:
For det første betyder mangel på en højtuddannet, at vi får et gigantisk samfundsøkonomisk tab — langt mere end det dobbelte af at mangle en mellemlang uddannelse, for eksempel en sygeplejerske eller en lærer. Det viser AE’s spændende analyse også.
For det andet er akademiske uddannelser faktisk billige — endda for billige. For eksempel koster en djøf’er ikke meget over en halv million kroner at uddanne.
Der er brug for at få uddannet alle både mere og bedre inden for alle felter. Ikke en konkurrence om at slå hinanden af banen.
Den stille sult i Indien
Rune-Christoffer Dragsdahl, frivillig og næstformand i Aktion Børnehjælp
Hvert år 20. november fejres FN’s internationale børnedag, Universal Children's Day, en dag der skal skabe opmærksomhed om initiativer, der kan forbedre børns liv.
Hvad, vi sjældent hører er, at de fleste af verdens fattige børn bor i Indien.
Vi hører til daglig så meget om Indiens imponerende økonomiske udvikling, at mange i dag primært forbinder fattigdom med afrikanske lande. Men næsten halvdelen af Indiens befolkning lever i dag i fattigdom, og der er cirka 250 millioner indere, som er kronisk sultne.
En stor del af dem er børn: Hele 49 procent af verdens undervægtige børn og 34 procent af verdens væksthæmmede børn bor i Indien. Den gode nyhed er, at det netop er børnene, der har muligheden for i fremtiden at trække deres familie ud af fattigdommen.
Det kræver dog, at de får hjælp til at skabe sig selv en bedre fremtid gennem især uddannelse, nærende måltider, bedre sanitære forhold og bedre adgang til lægehjælp. For det har indiske børn mindst lige så meget brug for som børn fra andre lande.
FN’s internationale børnedag er til for, at vi skal huske de børn, vi ellers aldrig hører om: De millioner blandt klodens fattigste børn, som sulter i stilhed.
Skær i gule fagforeninger
Dan Larsen, formand, HK/Ungdom
Med et fradragsloft for fagforeningskontingenter har den tidligere regering forgyldt de gule fagforeninger. Ved at udelade fradragsloftet i valgkampen, har den nuværende regering stukket en kæp i hjulet på fagbevægelsen.
Fradragsloftet har gjort det økonomisk attraktivt at være medlem af en gul fagforening. Men økonomien har en bagside. Samtidig har man lokket erhvervsaktive danskere i armene på gule fagforeninger, der på ingen måde bidrager aktivt til arbejdsmarkedet.
De er virksomheder, der kun skal genere et overskud, de har ikke noget tillidsmandsnetværk ude på arbejdspladserne, og de har ingen forhandlingsret på overenskomsterne.
Mit råd til regeringen er at indføre en nedre grænse for fradrag, så for eksempel kun kontingenter på over 3.000 kroner årligt kan trækkes fra i skat. Således skifter fokus fra pris over til kvalitet og kerneydelser.
Vil regeringen med Socialdemokratiet i spidsen bevare den danske model, det fleksible arbejdsmarked og båndet til fagbevægelsen, må de tage tyren ved hornene. De gule fagforeninger bør ikke være hellige køer.
Giv de svage skylden
Niels Hansen, speciallæge i børnepsykiatri, Risskov.
Måske tager jeg fejl, men ved gennemlæsning af professor dr.phil. Ole Thyssens (OT) kronik i Information 15. november får jeg indtryk af, at de svage her i landet bliver godt forkælede.
Til trods for, at de savner både vilje og pligtfølelse, tager velfærdssystemet sig af dem på alle leder og kanter. Når førtidspensionen er i hus, lader den svage champagneproppen springe.
OT lader forstå, at voldspsykopater, spiseforstyrrede og ADHD-ramte mere eller mindre er skyld i deres egen tilstand. Ifølge OT bruger de deres ynkelighed til at score kassen på elitens bekostning. For mig ser det ud, som om vi i tiltagende grad ser på de svage og på de ældre som en belastning. Går samfundet nedenom og hjem, kan de få skylden.
Vi bruger folkeskolen
Ninna Thomsen, sundhedsborgmester, København, (SF)
En række enkeltsager har efterhånden skabt den myte, at alle danske politikere sender deres børn i privatskole. Gitte Rømer Thorsen skriver 16. november ud fra selvsamme forestilling, at hun ville ønske, at politikerne gik forrest i stedet for at bruge dyre reklamepenge på at lokke flere børn til folkeskolen.
Jeg er selv ad flere omgange blevet kontaktet af danske aviser, der jagtede SF’ere til deres forside. Det tror jeg, at mange danske politikere har oplevet. Vi er bare aldrig interessante.
Hvis man laver en rundspørge blandt landets kommunalpolitikere, er jeg faktisk overbevist om, at langt størstedelen af os, har eller har haft vores børn i folkeskolen.
Mine børn går i den lokale folkeskole på Nørrebro. Det gør de, fordi skolen er fagligt stærk, den er lokal og fordi jeg er overbevist om, at den kommer til at give mine børn en tryg og god opvækst.
Urimelig forsørgerpligt
Ulf Vincents Olsen, Odense
Tak til Information for artiklerne om de urimelige forhold for enlige mødre i kontanthjælpssystemet.
Det udspringer af princippet om ægtefælleforsørgelse, som stammer fra en tid, hvor manden friede til sin udkårnes far frem for den udkårne selv. Og kun fik ja, hvis han kunne besvare spørgsmålet »Kan du forsørge hende?« positivt.
Dette princip, som skaber retsløse tilstande for enlige mødre, der forpligtes til at holde offentlige myndigheder løbende orienteret om deres kærlighedsliv, er en reminiscens fra en feudal fortid, hvor kvinder de facto var mænds ejendom og dermed mænds forsørgerforpligtelse.
I dag hylder de fleste forhåbentligt den antagelse, at vi ikke ophører med at være selvstændige individer, blot fordi vi måtte forelske os og danne par med en anden. Det må også betyde, at vi bør fortsætte med at være selvstændige i økonomisk henseende. Og dette burde afspejle sig i vores sociallovgivning.
Valgte vi at give den samme ydelse til samlevende som til enlige — og altså behandle alle mennesker som selvstændige individer uanset om de danner par med andre eller ej — ville vi kunne forbedre retssikkerheden, reducere socialt bedrageri og bringe de Stasiagtige metoder, der anvendes over for borgerne rundt om i kommunerne til ophør.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,19. november 2011,"Ulf Vincents Olsen, Odense"
760,/debat/leder/2016/02/tid-klassemarkoer,Tid er en klassemarkør,Mette-Line Thorup," »Det handler om tid. At have meget af den og være gavmild med den. Det er dårlig stil at vise sin økonomiske rigdom, men det at vise overskud er jo også at demonstrere, at man har mere end andre. Og som etnologen Marcel Mauss sagde, så er det at give en ret magtfuld position. Man gældsætter andre.«
- Dil Bach, antropolog og adjunkt ved Aarhus Universitet, i Information den 19. Januar
Tid og overskud er den nye klassemarkør. Ifølge et nyt studie fra Rockwoolfonden omtalt i Dagbladet Politiken er der stor forskel på, hvor lang tid et barn har sammen med sine forældre i løbet af en dag. Måler man på den såkaldte ginikoefficient, der bruges til at måle uligheden i et samfund, er den økonomiske ulighed 0,20, mens den er 0,45, hvis man måler på forældres »kvalitetstid« med deres børn. Det vil sige den tid, hvor forældre og børn laver noget sammen kun for barnets skyld – ikke tøjvask, madlavning, indkøb og så videre.
Bag undersøgelsen, der bygger på 2.700 personers tidsregistreringer i 2001, står seniorforsker Jens Bonke, som udtaler til Politiken:
»Måler man ulighed på tid, er uligheden blandt danske børn markant større.«
Og selv om undersøgelsen er af ældre dato, viser en række andre tidsmålinger, at mønstret er det samme, påpeger forskeren, der forklarer, at de veluddannedes børn er en »luksusgruppe«. Ganske vist arbejder deres forældre mere, men forældrene bruger også mere tid på deres børn. Arbejdsløse forældre bruger ikke nødvendigvis tiden sammen med deres børn, mens børnene i veluddannede karrierefamilier sagtens kan savne voksentid. Men at fælles tid til at lære sproget, se på toget, der kører under broen, og hjælpe med at skære gulerødder, er investeringer i et godt voksenliv er indiskutabelt.
En anden undersøgelse omtalt her i avisen i slutningen af januar viste samme mønster som Rockwoolfondens studie. Det var ikke specifikt tidsmæssig eller økonomisk ulighed, antropolog og adjunkt ved Aarhus Universitet, Dil Bach, fokuserede på. Men gennem sine tre års studier af 15 familier i landets rigeste kommuner, konkluderede antropologen, at overskud er den nye valuta, der handles med på forældrebørsen.
»De, der har råd til at gå hjemme, mens børnene er små, får os andre til at se fattige ud,« som journalist Anita Brask Rasmussen formulerede det.
Involvering i børns liv og socialt engagement er altså ikke kun en ’blød værdi’, men også en værdi, der hjælper veluddannede, ressourcestærke familier til at skilte med deres overskud, når det nu ikke er så acceptabelt at flashe sin økonomiske rigdom.
Trofæbørn har længe taget overskrifter i debatdanmark. Man har hørt historier om daginstitutioner, hvor glemmekassen er fyldt med dyrt mærkevaretøj, som forældrene ikke gider at hente. Mødregrupperne er et ræs om at bage de bedste speltboller og fremvise det nyeste udstyr; børnefødselsdage et sandt orgie i kreative påfund, og trivselsarrangementerne bugner af hjemmegjorte småretter og gode viljer, mens dem der skulle kultiveres og dermed lære at trives i fællesskabet (læs: ofte indvandrerfamilier) bliver væk.
Sideløbende er pressede småbørnsforældres familiebalance blevet debatteret, og der har fra forskellig side lydt krav om, at man politisk bør indføre tiltag, der kan støtte dem i balancen mellem job og familieliv. Kritikere har til gengæld påpeget, at det er overskudsfamilier med rige muligheder for at prioritere anderledes, der brokker sig. Man kan ikke få det hele, og så må man vælge. Andre, for eksempel den enlige mor til to, der arbejder som kassedame, har hverken valget eller særlig meget ’kvalitetstid’ sammen med sine børn.
Men fordi tid er en klassemarkør, skal vi ikke nødvendigvis holde op med at slås for mere af den. Det er ligesom med madpakkediskussionen for nogle år siden. Fordi sund og nærende mad er en klassemarkør, skal vi så opgive at kæmpe for sundere madtilbud til alle børn?
Nej, det skal vi ikke. Men vi skal være opmærksomme på, at den skævhed, vi alt for ofte undgår at se og tale om, er en medspiller i de store spørgsmål om, hvordan vi indretter vores samfundstilbud og anvender de fælles ressourcer bedst muligt, uden at de gode værdier bliver noget, nogle kan bryste sig med og andre føle sig yderligere marginaliseret af.
",0.0,15. februar 2016,"»De, der har råd til at gå hjemme, mens børnene er små, får os andre til at se fattige ud,« som journalist Anita Brask Rasmussen formulerede det."
3967,/debat/2014/10/laeserbreve-11,Læserbreve,Informations Debatredaktion," Vi overser unge i psykiatrien
Mari Louise Andersen, København
Unge psykiatriske patienter fratages muligheden for regelmæssige besøg og for at gå i egen skole, deltage i fritidsinteresser med videre, når døgnafsnittet i Hillerød flytter til Glostrup i begyndelsen af 2015. Det sker på trods af, at regeringen har bevilget 2,2 milliarder til psykiatrien. Pengene er nemlig ikke til rådighed endnu. Derfor skal region hovedstaden spare 300 millioner kroner her og nu, og det sker blandt andet ved at flytte unge psykiatriske patienter fra deres nærområde omkring Hillerød.
Men mange af vores unge magter ikke transport. Desuden lider mange af de unge af angst for et fremmed miljø. Flere af de unge, vi modtager fra akutafdelingen i Glostrup, fortæller, at de slet ikke har haft besøg, mens de har været der, da det er for langt og for dyrt.
På kort sigt kan regionen spare nogle penge ved at flytte afdelingen, men på længere sigt vil det være dyrere for samfundet, da det sandsynligvis vil betyde større konsekvenser for de berørte familier. Spørgsmålet er vel, om vi skal tænke langsigtet eller kortsigtet?
Historieløs tilgang til ledige
Helle Nielsen, formand for Landsforeningen Lediges Vilkår
Samfundsforsker Michael Bøss har udgivet bogen ’Det demente samfund’. Han mener, at vores samfund er så nutidsfikseret, at vi glemmer forgangne tider – vi bliver historieløse. Det gør det nemmere for mig at forstå, hvad der i disse år sker rent politisk og samfundsmæssigt. Regeringen fører det, man kalder nødvendighedens politik. Folket tager imod argumentet om, at vi ikke har råd til mere velfærd – tilsyneladende uden at reflektere videre over det.
Regeringen bryster sig af, at de har nedbragt arbejdsløsheden. Det er også rigtigt, at der figurerer færre arbejdsløse i arbejdsløshedsstatistikkerne. Men det er jo bare et resultat af, at der er faldet over 30.000 mennesker ud, og mange af dem er endt på andre ydelser såsom arbejdsmarkedsydelser, uddannelsesydelser, kontanthjælp eller slet ingen ydelse. Men hovedparten er altså ikke kommet i fast arbejde.
Tilbage i starten af 1990’erne havde vi ca. 350.000 arbejdsløse. Altså over dobbelt så mange som i dag. Dengang i 1990’erne havde man stadig en dagpengeperiode på fem år og en optjeningsperiode på et halvt år. Men alligevel formåede man at nedbringe arbejdsløsheden til det, den er i dag. Hvad er så lige formålet med at forkorte dagpengeperioden og forlænge optjeningsperioden?
Vi ønsker, at politikerne ved de kommende finanslovforhandlinger erindrer forgange tiders måder at behandle ledige på. Nemlig med respekt og ikke som i dag med pisk.
Licensen hindrer frit valg
Marc D. Bangert og Jacob Lydom
I Liberal Alliances Ungdom går vi ind for det frie valg, mangfoldighed og tankefrihed. At støtte licensordningen – eller en model hvor licensen opkræves over skatten – er derfor i strid med vore frihedsprincipper. Licensordningen er et ensrettende fortidslevn, der strider mod princippet om det frie valg – et valg, der i George Orwells klassiker ’1984’ var den største forbrydelse.
Vi mener, at hvis DR er konkurrencedygtig, og deres produkter efterspurgte, vil de sagtens kunne klare sig uden støtte – på lige fod med eksempelvis HBO Nordic, TV 2 Play og Netflix, der alle klarer sig fantastisk uden de facto statsstøtte. De udbyder dét, folk vil have. De ved, at giver de ikke folk det, de ønsker, vil de gå fallit.
Denne trussel står DR ikke overfor. De kan derfor frådse, skalte og valte med pengene, for historien har vist os, at regningen for deres markante overforbrug lander hos borgerne.
Det er ikke, fordi der mangler penge til kultur, underholdning og nyhedsformidling, for den globale filmindustri – for at nævne blot ét enkelt eksempel – klarer sig generelt strålende.
Det, vi ønsker, er det stik modsatte af tvang og kulturel formørkelse. Vi ønsker, at DR skal privatiseres og konkurrere på markedsvilkår. Licensen skal derfor afskaffes, så vi borgere i Danmark atter kan få det frie valg – som DR gennem årtier har kuet og holdt nede – tilbage. Vi ønsker kulturel mangfoldighed, ikke ensretning.
DR’s politiske fyring
Michael Kongstad Nielsen, Virum
Jeg er overbevist om, at DR’s fyring og nu bortvisning af Niels Lindvig er en politisk fyring. Man benyttede lejligheden til at få ham fjernet, da hans reportager og analyser ofte var på kant med ledelsens ønske om, at DR skal fremstå loyal over for de fremherskende politiske vinde i Danmark.
Niels Lindvig orienterede indsigtsfuldt og bramfrit om forholdene i Latinamerika, USA, Storbritannien og Irland uden til stadighed at lægge sig fladt ned for disse vinde.
Alt sammen ofte ramsaltet, men med en faglig kritik af lande og systemer, der er Danmarks officielle allierede. Men politisk redigering af virkeligheden forstod Niels Lindvig sig ikke på – derfor skulle han ud.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,17. oktober 2014,"Det er ikke, fordi der mangler penge til kultur, underholdning og nyhedsformidling, for den globale filmindustri – for at nævne blot ét enkelt eksempel – klarer sig generelt strålende."
619,/debat/2016/03/laeserbreve-3,Læserbreve,Informations Debatredaktion," Information bidrager til magtmedløb
Christian Harlang, advokat
I et indlæg i Information den 27. februar kalder Rene Cambo Lunn domstolens hidtil behandling Anne Lunn-sagen og Informations ensidige artikel »Arven efter enken« fra den 16. januar for et justitsmord. Betegnelsen ’justitsmord’ bør anvendes med yderste forsigtighed, men i dette tilfælde er der dækning.
Sagen drejer sig om annullering af de bestemmelser, Anne Lunn havde truffet om sin arv, og hvorledes hun ville leve sine sidste år. Retslægerådet, der ifølge loven skal anvendes til bedømmelse af lægefaglige spørgsmål, er i retssagen blevet skåret bort.
Det er fast praksis, at ved lægefaglig tvivl skal Retslægerådet udtale sig. Tvivlen i denne sag gik på om der, som antaget af en professor i demenssyge, alene var tale om en alderdomssvækket – ikke dement – person, eller om der, som antaget af en speciallæge, hvortil den konkurrerende familie havde bragt den ældre kvinde, var tale om en svært dementsyg person.
Det enøjede i Information og journalist Line Vaabens vinkling er at skrive historien ud fra kun det ene synspunkt. Eksempelvis ved at bruge betegnelsen »dement kvindes millionarv«.
I stedet for at fokusere på de retssikkerhedsmæssige problemer bliver sund fornuft fortrængt af en underholdende overflade.
Hvorfor afskæres Retslægerådet? Har dette sin rod i, at en udtalelse fra Retslægerådet kunne betyde, at der i retssystemet hidtil er begået grove fejl mod sagens oplysning? Hvad ville det betyde for de involverede dommere, hvis deres fejl blev blotlagt? Hvorfor er sagen hidtil blevet afgjort ud fra kun den ene sides ensidigt indhentede lægeudtalelse? Hvad er den principielle betydning for ældre personers selvbestemmelse i fremtidens Danmark?
Ved blindhed over for centrale spørgsmål om retssikkerhed og journalistens egen bias svigter Information sandheden til fordel for farverig underholdning og magtmedløb. Et af virkemidlerne er den skæve vinkling i forhold til mig som advokat. Derudover optræder der decideret usand-heder i et sådant omfang, at det desværre er mig umuligt at forsvare mig inden for den spalteplads, der stilles til rådighed.
Læserne kan i stedet fordybe sig i sagens realiteter på Annelunn.simplesite.com eller afvente, at der med tilladelse fra Procesbevillingsnævnet bliver mulighed for at indbringe sagen for Højesteret, der efter praksis ikke afskærer Retslægerådet om at udtale sig som lægefagkyndigt uvillig.
Åben døren til det kødfri køkken
David Pedersen, kampagneleder Kødfri MandagMickey Gjerris, bioetiker og medlem af Det Etiske Råd
Da skuespilleren Leonardo DiCaprio for nylig modtog sin første Oscar, brugte han sin sparsomme taletid på et vigtigt budskab: »Klimaforandringer er virkelige, og de sker lige nu. Det er den alvorligste trussel mod vores art, og vi må arbejde sammen og ikke udskyde handling på dette område.«
Det bedste sted at starte er ved at reducere vores kødforbrug.
Vores husdyrproduktion dækker 14,5 procent af vores samlede udledning af drivhusgasser, ifølge den videnskabelig undersøgelse Climate Change and Food Systems, der blev udgivet i 2012.
Der er imidlertid to vigtige indsatsområder på vejen mod en mere klimavenlig kost: Som borgere skal vi have mere viden om husdyrproduktionens rolle i klimaregnskabet og dermed en bedre forståelse for, hvor meget vi selv kan gøre på området. Dernæst skal der kultiveres en lyst til at udforske det grønne køkken og en vilje til at ændre vores kostvaner.
En større viden kan bidrage til en større forståelse for vores egen rolle i klimaforandringerne og give mennesket en oplevelse af, at den enkelte rent faktisk kan gøre en forskel.
Vi skal huske på, at de afgørende politiske aftaler, som vi går og venter på først kommer, når vi stemmer på politikere, der faktisk vil forandringer. Og det sker næppe, før vi selv har mod til dem.
Uanset hvordan man vender og drejer problemet, så begynder og slutter det hos borgerne. Det er let at miste modet i lyset af klimaforandringerne.
Her er en chance for at få lidt af det tilbage. Det kræver bare lidt madmod – åben døren på klem til det kødfri køkken.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,7. marts 2016,Her er en chance for at få lidt af det tilbage. Det kræver bare lidt madmod – åben døren på klem til det kødfri køkken.
2585,/debat/2015/05/pas-paa-radikaliseringen,Pas på radikaliseringen,Gordon Inc.," Radikalisering begynder i hverdagen. Hver gang jeg youtuber, støder jeg ind i Morten Østergaards fjæs, mens han påtaget maskulint smider sin jakke og sidder i et åndssvagt sort/hvidt studie og udgyder socialt ignorante fraser. Pas på radikaliseringen. Pas på lysten til at se selvfede Østergaard blive pryglet gennem mørket på evig kontanthjælp og det, der er værre.
Pas på radikaliseringen. Pas på tonen. Pas på ikke at hade de ’sådan er det jo’-radikale; enhedslistere, der aldrig har prøvet at være fattige; SF’ere, der sælger ud; social-krabater, der helt har udsolgt; Thornings teflon-smil; de evigt stagnerede borgerlige, der desperat famler efter fodfæste, med en ideologi af i går til en verden af i morgen.
Pas på radikaliseringen. Pas på symptomerne: vrede, apati, fattigdom og den gnavende følelse af uretfærdighed. Pas på radikaliseringen. Pas på tonen. Pas på islamiske hjemmesider. Pas på Anders And, der læser Mein Kampf. Pas på Dan Park, der læser Anders And. Pas på Lars Wilks, der skydes på. Pas på naziislamister, nazi-kapitalister og nazidemokrater. Pas på Omar, Mohammed og alle de andre muslimske drenge fra flodens kant, der søger en ild, de ikke kan finde i samfundet, alle de ’forkerte’ steder, sådan som unge mennesker altid har gjort – ved at blive finlands-frivillige, frihedskæmpere, østfrontsfrivillige ... Historien gentager sig, og mainstream forstår stadig ingenting.
Pas på radikaliseringen, tænk ingen radikale tanker, uanset hvor berettigede de er. Glæd dig over små fremskridt, som når du har mælk til kaffen; Vestager bekæmper Google; der er endeløs Anden Verdenskrigs-dokumentar på DRK; eller jobcentret opfører sig rimeligt.
VVV’erne
Pas på radikaliseringen. Pas på med at hade VVV’erne. De Veluddannede, Vellønnede og Velafrettede, som jeg føler mig ligeså artsfremmed over for som middelklassen, der måske føler, at den betaler min kontanthjælp.
Som min lillebror sagde: »Du er velkommen, vi har intet imod dig, fordi du er på kontanthjælp.«
»Tak,« sagde jeg.
Måske skulle jeg ha’ svaret: »Jeg har heller ikke noget mod mennesker, der tjener tre gange så meget som jeg, men det er en fornøjelse at være fattig for at nogle kan være lidt rigere, selv om jeg også ved, at I sidder hårdt i det … « … noget i den stil.
Men min lillebror er en god mand og sagde det i en god mening, så jeg sagde ikke den slags. Men pas på radikaliseringen. Den splitter familier.
Pas på radikaliseringen. Pas på med at afskrive folk som rige svin, hvis de har penge på kontoen efter den 10. Pas på radikaliseringen, når du står bagerst i køen i Døgn-ghetto og ser andres rundhåndede indkøb. Lad være med at føle vrede mod de rige, husk, at de også har det svært, og så længe vi kan smile og tale pænt til hinanden, går det nok alt sammen.
Pas på radikaliseringen, når du ser middelklassen spankulere, som om den ejede verden, hvilket den også gør, for den har flertallet. Pas på radikaliseringen. Pas på med at erklære demokratiets fallit, selv om du føler det dybt ind i rygmarven og ser det overalt i verden, der er blevet et teknokrati, der belønner de konforme, de retlinede, de regelmæssige.
Pas på radikaliseringen. Sjovt, inden for de seneste år, hvor jeg lever en tilbagetrukket tilværelse så langt fra mainstreamen som muligt, genopdager jeg al min ungdoms mest anarkistiske, radikale og rabiate punk, og nutidig, morderisk black metal, og jeg finder en langt større genkendelse i disse udtryk som 51-årig, end jeg gjorde som 18-årig. Tankevækkende. Radikalisering, eller bare en gammel mand, der går i barndom? Desværre ikke kun. Tror jeg.
Arbejd, æd, skid
Denne tid og dette land radikaliserer mig. Jeg er så pissed over den flommede selvfedme. Over al den madprogramsselvfede middelmådighed og ’arbejd, æd, skid, tænk ikke for meget og dø’, der gennemsyrer alt, uanset om fortalerne er fattige, forfattere eller fallerede finansmænd, der, selv om de er gået fallit, har biler og dyre lejligheder, og nu synes, at de skal belære os på bunden om, hvordan vi skal leve.
Pas på radikaliseringen. Pas på tv-debatter og nyheder, der kan være med til at radikalisere dig. Pas på tåbelige overskrifter, der gør dig vred, indigneret eller deprimeret. Pas på de tusind løgne om, at det skulle kunne betale sig at arbejde for det Danmark, du kender.
Pas på radikaliseringen, hold dig åben, hold dig fri, selv om du er trængt fra alle sider, og står som en løvetæmmer i et bur og forsøger at holde bæsterne stangen med en taburet. Bæsterne hedder DONG, HOFOR, Telenor, Metafor, banken, tanken, SKAT og Nat. De er der hele tiden og røver energi, penge og viden. Og de skal altid fodres. Pas på dem.
Måske er det værste i virkeligheden umenneskeliggørelsen af vælgerne, der bliver til store umælende segmentblokke, der kan drives lidt til højre og lidt til venstre af kampagner fra overbetalte reklameberauer. Og så dette fattige sprog. Denne lovprisning af almindeligheder. Ingen visioner. Lurmærket dansk middelmådighed.
Helt stupidt bliver det, hvis man lytter til borgerlige. Jeg tror ikke, jeg overlever en borgerlig regering. Udover de økonomiske udsigter, vil det bevirke, at jeg ikke kan se tv de næste fire år, fordi jeg ikke kan holde ud at se og høre på Løkke, der repræsenterer den lavkapitalistiske nyttemoral, jeg hader ved Danmark. Jeg overlever hver måned på mindre end et par af hans sko. Løkke er en af dem, jeg helst ser pryglet gennem et endeløst kontanthjælpsmørke i et evigt efterliv, gerne med Morten Østergaard og Liberal Ambulance i hånden.
Men det bliver sikkert mig, der snubler først. Alligevel er det godt at drømme om hævn og retfærdighed. Alle undertrykte har gjort det gennem verdenshistorien.
Tanken om Joachim B. Olsen som beskæftigelsesminister kan et kort øjeblik få mig til at over- veje at blive selvmordsbomber. Men så ville mit navn for evigt blive forbundet med hans, og det går jo ikke.
Jeg foretrækker kolera
Når jeg føler mig allermest radikaliseret, sidder jeg og ser politiske attentater på Youtube, mens jeg hører black metal og prikker i mine voodoodukker med en issyl. Ingen går ram forbi.
Men så tager jeg en dyb indånding, kommer til at smile bredt og tænke på, at jeg haft det på samme måde med stort set alle regeringer, siden jeg fik stemmeret. Uanset partifarve, for de er jo grundlæggende ens. Slaver af den samme logik. Jeg har altid syntes, at de havde solgt ud; foragtet dem for hykleri og pænhed; for ikke at ane, hvad de snakkede om og kun sad der, fordi flertallet tog fejl, hvilket flertallet altid vil gøre, fordi flertallet er flokdyr, og fordi der aldrig bliver revolution i Danmark. En revolution ville kræve en masseproletarisering af middelklassen, og det vil ingen lade ske – så hellere skære i bunden, lidt efter lidt.
Det kommende valg bliver et valg mellem pest eller kolera. Jeg foretrækker kolera. Det har man vist en bedre chance for at overleve.
Efterhånden er jeg trods alt blevet så afklaret/apatisk, at jeg forliger mig med tanken om, at politik er kynisk og beskidt business og aldrig forandrer verden til min fulde tilfredshed, eller grundlæggende forandrer noget som helst. For mig, dig og alle andre sagesløse borgere på bunden er der kun tilbage at genindtage det virkelige liv. Gå hen til vinduet. Se solen, mærke den og erkende, at vores korte menneskeliv grundlæggende er et mirakel, og at politik er som … vejret.
Gordon Inc er radikal dissident og forfatter




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",35.0,13. maj 2015,Leave this field blank 
4966,/debat/2014/05/kvindelige-farvede-chefer-falder-glaskloeften,Kvindelige og farvede chefer falder i Glaskløften,Annegrethe Rasmussen," 
	I sidste uge fyrede New York Times sin chefredaktør, Jill Abramson, på brutal facon. Ingen udglattende ord eller afskedsreceptioner. To timer efter meddelelsen, der blev givet af udgiver Arthur Sulzberger Jr. til redaktionen, var Abramsons navn fjernet fra kolofonen og hendes arbejds-e-mail eksisterede ikke længere. Den første kvindelige chefredaktør på den notorisk mandsdominerede avis var væk. Femifesten varede 32 måneder.

	Men afløseren skriver skam også historie. Den nye chefredaktør, Dean Baquet, er også en frontløber. Han er den første ikke-hvide mand på posten.

	Dermed havnede New York Times i samme situation, som det demokratiske parti stod i i 2008: Vælg mellem en kvinde og en afroamerikaner. Demokraterne valgte som bekendt Obama, men alt tyder på, at USA i 2016 vil kunne stemme på Hillary Clinton igen.

	Men hvorfor blev Abramson egentlig fyret? Var det, fordi hun var gået bag om ryggen på resten af ledelsen i ansættelsen af en ny nummer to, og ikke længere havde allierede? Og at hun dertil var »notorisk brysk og vanskelig« – en forklaring udgiver Sulzberger Jr. kom med i et interview i Vanity Fair onsdag i sidste uge.

	Eller var det, fordi hun var en kvinde, der forlangte ligeløn, og som havde hyret en advokat for at få det. En forklaring, der blev markedsført af talrige andre medier med magasinet The New Yorker i spidsen.

	Den slags er svært at svare på, uden at forfalde til gætterier. Om end overtegnede syrligt vil tillade sig at bemærke, at karakteristikken »brillant, men pokkers besværlig og ufremkommelig,« synes at klæbe til kvindelige chefredaktører – ikke, at der er mange af dem internationalt. Le Monde fyrede sin i sidste måned med præcis den samme personbeskrivelse som den, der blev Abramson til del.

	Hvorom alting er. Fyringen af Abramson er blevet brugt til at illustrere en konklusion som stammer fra en gruppe forskere ansat ved Utah State University, der har fundet frem til et nyt begreb: Glaskløften (the glass cliff, red.). Mange med interesse for ligestilling vil have hørt om glasloftet: Strukturer, der gør det sværere for kvinder end for mænd at nå toppen.

	Glaskløften er noget andet. Tesen er kort sagt, at både kvinder og etniske minoriteter oftere end mænd bliver udnævnt til topposter, hvorfra det er svært at få succes. Og at de derfor oftere vil fejle end hvide mænd.

	Umiddelbart lyder det mystisk. Man kan næppe forestille sig en bestyrelse, der sidder og bliver enige om at ansætte en fiasko. Ikke desto mindre taler statistikken i et klart sprog. I en undersøgelse af to områder – sport og erhvervslivet – sammenlignede forskerne data fra henholdsvis listen af Fortune 500 virksomheder i USA og the NCAA (mænds basketball). Tallene er klokkeklare: Basketballhold på vej ned i ligaen ansætter langt flere sorte cheftrænere, end de vindende hold gør. Og firmaer med røde tal på bundlinjen ansætter flere kvindelige chefer, end firmaer på optur.

	Hvordan kan det være? Frem for at trække onde viljer eller mandekonspirationer frem (hvilket næppe ville være videnskabeligt holdbart endsige sandt), er der mindst tre mulige forklaringer:

	En mulighed er, at de risikofyldte job rent faktisk først bliver tilbudt til den typiske amerikanske chef (en hvid mand), men at han siger nej tak. Og så går buddet til en minoritet i stedet. En minoritetsperson, der tænker: »Det her er måske mit eneste skud i bøssen.«

	En anden tese er, at firmaer, der har ryggen mod muren, oftere leder efter en moderlig type, der kan berolige de nervøse ansatte. Her ville der i givet fald være en stereotyp på spil om den varmere og mere empatiske kvindelige chef.

	Et tredje bud på en forklaring er, at når en virksomhed er i knibe, er de mere tilbøjelige til at lede efter noget helt nyt. At sende et utraditionelt signal til sine investorer: ’Vi forsøger at vende skuden. Vi er ikke bange for at gå nye veje.’

	Motiverne kan med andre ord være gode nok. Og de kan dertil være ubevidste. Men konsekvensen – siger forskerne – er altså, at både kvinder og sorte er mere udsatte og vil fejle oftere som ledere end de hvide mænd.

	Hvad det siger om New York Times’ kommercielle fremtid er uvist. Om end det er fristende at stå klar med et ’hvad sagde jeg’, når det går galt.

Annegrethe Rasmussen er udenrigskorrespondent i Washington DC
",2.0,26. maj 2014,"	Dermed havnede New York Times i samme situation, som det demokratiske parti stod i i 2008: Vælg mellem en kvinde og en afroamerikaner. Demokraterne valgte som bekendt Obama, men alt tyder på, at USA i 2016 vil kunne stemme på Hillary Clinton igen."
6738,/debat/2013/09/svaert-kan-vaere-regulere-bankerne,Hvor svært kan det være at regulere bankerne?,Jesper Jespersen," 
	Tak til Lars Pehrson for at skære problemet med regulering af bankerne ud i pap (den 28. august). De grundlæggende principper for sund bankdrift er ikke svære at forstå, hverken for økonomer, politikere eller lægfolk. Det er først, når lobbyisterne får indflydelse, at alle mulige særlige hensyn nødvendigvis skal indarbejdes i reguleringen: i konkurrencens og samfundets hellige navne.

	Men en ting har vi da lært af bankkrisen: På direktionsgangene i toneangivende pengeinstitutter er det sjældent øget konkurrence eller endsige samfundssind, der står i centrum.

	Tillad mig at benytte lejligheden til at minde om, at der ikke er nogen modsætning mellem regulering af den finansielle sektor – herunder bankerne – og økonomisk vækst, som det ellers er en yndet sport at hævde.

	Tilbage i 1950’erne og 1960’erne var reguleringen forholdsvis stram, som en konsekvens af den finansielle krise i 1930’erne, der endnu stod skarpt i erindringen. Bankerne var således i en periode underlagt et regulært udlånsloft. Men reguleringen i efterkrigstiden stillede sig ikke hindrende for, at væksten i de første tiår i hele den vestlige verden lå på et historisk højt niveau, bl.a. fordi finansielle kriser var et stort set fraværende fænomen.

	Fra slutningen af 1970’erne blev der indledt en bølge af finansiel liberalisering, der spredte sig som en steppebrand over hele den vestlige verden. Den internationale kapitalkontrol blev ophævet, bankerne fik lov til at omdanne sig til finansielle supermarkeder, og kravene til egenkapitalen blev systematisk nedjusteret.

	For megen finansiel kreativitet

	Den udvikling kulminerede i det, der siden er blevet omtalt som ’the big bang’ i Storbritannien i 1986, hvor den konservative regering med Margaret Thatcher i spidsen i praksis opgav at regulere aktiviteten i City of London. For som det blev argumenteret, hvem kender risikoen ved bankdrift bedre end banken selv!

	De øvrige landes regeringer følte sig presset til at følge efter. I løbet af mindre end 10 år var der stort set givet frit løb for bankernes finansielle kreativitet.

	Konsekvenserne heraf lod ikke vente på sig. Allerede i 1987 bristede den første internationale aktieboble. I 1989 bristede en mega bolig- og aktieboble i Japan, Norden blev ramt i begyndelsen af 1990’erne, Sydøstasiens bankkrise i slut 1990’erne, dot-com i 2001 osv., osv. Dereguleringen fortsatte upåvirket af disse kriser i de fleste lande – indførelsen af afdragsfrie lån i Danmark er blot et lille eksempel på, at intet var lært. Græske statsobligationer blev optaget på bankbalancerne som risikofrie helt frem til 2007 osv., osv.

	Enkel regulering

	Men hvor svært kan det være at etablere et stabilt pengevæsen? Teorien bag bankregulering er simpel. En bank modtager indskud fra sine ordinære kunder, der ønsker at kunne benytte disse indskud som betalingsmidler på et senere tidspunkt.

	Det afgørende for kunderne er, at pengene er til fri disposition. Her spiller renten en helt underordnet rolle.

	Disse indlån må banken efter nærmere regler benytte til at finansiere erhvervslivets løbende produktion og dertil knyttede normale (ikke spekulative) transaktioner, herfra stammer begrebet ’forretningsbanker’. Disse udlån skal ses i modsætning til investeringsbankernes udlån, der ofte benyttes til at finansiere spekulative aktiviteter, og gør indlånene usikre.

	I fremtidens regulering burde der sondres mellem på den ene side forretningsbanker, hvor indlånene sikres gennem en indskydergaranti, og på den anden side investeringsbanker (som egentlig slet ikke burde hedde ’bank’).

	Kravene til en forretningsbank kunne gøres ganske enkle – og med fordel gælde for hele EU:

	Ordinære indskud bestemmer, hvor meget banken kan og må låne ud (eller stille garantier for) til ordinære bankkunder – dvs. ikke banklån til finansielle virksomheder.

	Alle udlån gives samme risikovægt. Renten på udlånene vil afspejle forskelle i sikkerhedsstillelse. Egenkapital bør udgøre i gennemsnit 15 pct. og som minimum 8 pct. af indlånene. Den skal være placeret i sikre, let omsættelige aktiver, f.eks. i centralbanken, og måske i stats- og realkreditobligationer.

	Ingen bank må have en dominerende størrelse, for det begrænser konkurrencen og øger den systemiske risiko unødigt.

	Hvis reguleringen tog afsæt i ovenstående fire princippet, så ville det øge gennemsigtigheden, idet reguleringen er enkel, robust og let at kontrollere for Finanstilsynet. Samtidig ville det stille alle forretningsbanker lige og ikke gøre dem afhængige af de internationale kapitalmarkeder.

Jesper Jespersen er professor ved Roskilde Universitet




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",15.0,5. september 2013,Jesper Jespersen er professor ved Roskilde Universitet
5060,/debat/leder/2014/05/kan-stoppes,Vi kan ikke stoppes,Anita Brask Rasmussen," 
	Glimmerkanonerne var ladet med symbolik lørdag aften i B&W hallerne. Sjældent har et internationalt melodi grand prix været så eksplicit politisk og det på adskillige fronter. Men helten og skurken var de samme, det tolerante og fredelige Europa mod det fordomsfulde og brutale Rusland. Det var som en James Bond-film med tilhørende soundtrack i form af en østrigsk powerballade. Et glimt af en svunden tid, hvor verden var mere enkel.

	Det er umuligt at fastholde et image som apolitisk musikfest, når et par 17-årige russiske tvillingesøstre mødes af buh-råb under både optræden og pointgivning. Alle –angiveligt også de unge søstre fra Kursk – ved, at de buh-råb var rettet mod annekteringen af Krim-halvøen og forfølgelse af homoseksuelle. Sådan ser det ud, når Europa udkæmper kulturkamp med glitter og vindmaskiner – og søstrene var så uheldige at repræsentere det, vi ikke kan lide.

LÆS: Krig ført med popmidler

	Eurovisionen er et sindbillede på den europæiske tilstand og lige nu ulmer det i kanterne af fællesskabet. Ikke kun i konkret forstand i form af konflikten i Ukraine, men også i den betydning, at skepsis og modstand mod EU og den europæiske integration aldrig har været større. I tider som disse har man ved festlige lejligheder brug for at søge mod det, der samler – og her er der kun plads til få nuancer. Således kommer det til at handle om at være tolerante eller intolerante over for alle seksuelle orienteringer. Og ikke om hvordan denne så europæiske tolerance kommer til udtryk. I et internationalt perspektiv er det en sejr for LGBT-samfundet, at Conchita Wurst vinder – i dansk perspektiv kan man diskutere, om det fastholder stereotyper, at Eurovisionen udråbes til bøssernes fest, og sejren går til en dragqueen. Det er en noget mere kompliceret diskussion og næppe egnet til paneuropæiske tv-transmissioner. Så er det nemmere, men bestemt ikke mindre rigtigt at fejre tolerancens sejr. For det var det vitterligt.

	Det europæiske stemningsskift kom også til udtryk i det danskproducerede halvejsshow. Instruktør Nikolaj Cederholms ensemble fra adskillige teaterkoncerter sang en version af den europæiske hymne »Ode to joy«, som en modreaktion på sidste års show, hvor svenskerne præsenterede seerne for et stærkt underholdende og ironisk smörgåsbord af svenske salgssucceser og traditioner. I år skulle Eurovisionen ikke være et nationalt udstillingsvindue, men i stedet en fejring af europæisk fællesskab.

	Værterne optrådte med en hyldestsang til tallet 12, de små pauser blev udfyldt med underholdende rekorder fra Eurovisionens historie og deltagerlandene præsenterede sig selv ved kunstfærdige versioner af deres flag fremfor tidligere tiders turistreklamer.

	Showet skulle ikke handle om Danmark. I hvert fald ikke direkte – indirekte var Danmark et meget bevidst foregangsland, når det gjaldt ligestilling uanset køn og seksuel orientering.

	»Vi kan ikke stoppes!« sagde Conchita Wurst, da hun blev spurgt, hvad hun ville sige til præsident Vladimir Putin, hvis han så pressekonferencen efter showet. Den russiske nationalist Vladimir Sjirinovskij kaldte Conchita Wursts sejr for »Enden på Europa,« og den russiske vicepremierminister, Dmitrij Rogosin, erklærede på Twitter, at »Eurovision viser tilhængere af den europæiske integration og deres europæiske fremtid: en skægget dame«.

	Og det er ikke helt forkert. Det var trods alt en stor andel af det europæiske folk, der meget direkte viste deres utilfredshed med, at Rusland glider tilbage i gamle vaner, og de gav dermed udtryk for deres ønske om et fredeligt og tolerant Europa.

	Men det er svært at føre politik baseret på symboler. I lørdags festede vi sammen, i dag diskuterer vi igen børnecheck og politikere lykkes dårligt med at forklare, hvorfor vi dog skulle stemme ja til Patentdomstolen. Vi ved hvilke værdier, vi ønsker skal holde os sammen – det er at holde hinanden ud i det daglige, der er svært. Men det er ikke ensbetydende med, at man ikke skal anerkende betydningen af at en stolt dame med fuldskæg, falske øjenvipper og guldkjole vinder en europæisk musikkonkurrence i en for vor verdensdel så turbulent en tid.

	Det bør fejres i en kaskade af konfetti.
",18.0,12. maj 2014,"	Eurovisionen er et sindbillede på den europæiske tilstand og lige nu ulmer det i kanterne af fællesskabet. Ikke kun i konkret forstand i form af konflikten i Ukraine, men også i den betydning, at skepsis og modstand mod EU og den europæiske integration aldrig har været større. I tider som disse har man ved festlige lejligheder brug for at søge mod det, der samler – og her er der kun plads til få nuancer. Således kommer det til at handle om at være tolerante eller intolerante over for alle seksuelle orienteringer. Og ikke om hvordan denne så europæiske tolerance kommer til udtryk. I et internationalt perspektiv er det en sejr for LGBT-samfundet, at Conchita Wurst vinder – i dansk perspektiv kan man diskutere, om det fastholder stereotyper, at Eurovisionen udråbes til bøssernes fest, og sejren går til en dragqueen. Det er en noget mere kompliceret diskussion og næppe egnet til paneuropæiske tv-transmissioner. Så er det nemmere, men bestemt ikke mindre rigtigt at fejre tolerancens sejr. For det var det vitterligt."
12118,/debat/2011/05/laeserbreve-1,Læserbreve,Informations Webredaktion," Skatten er ikke alt, Ågerup
Stig Bang-Mortensen, Tønder
Martin Ågerup skriver 25. maj, at S og SF's 2020-plan kan koste familier 20.000 kroner om året i skat. Det ville være rart, om Cepos og andre borgerlige meningsdannere holdt op med at tale om skattetryk og i stedet begyndte at tale om samlede omkostninger.
I Danmark har vi en høj personskat, men prisen for at sænke den vil være en øget mængde af private forsikringer. Med andre ord kommer skatten ned, men omkostningsniveauet er det samme, for dem der har råd, vel at mærke.
Hvis man i stedet for at sammenligne personskatter sammenligner samlede omkostninger, er der ikke den store forskel på, om man bor i Danmark, Tyskland, Schweiz eller USA.
At solidariteten så er noget større i den danske model er en anden diskussion. At tale om stort skattetryk alene er en diskussion taget ud af en større sammenhæng.
DF gør forskel på voldtægt
Troels Ken Pedersen, København
Det virkelig oprørende ved den nye tryghedspakke, som medfører store strafforhøjelser for visse forbrydelser, er opgraderingen af overfaldsvoldtægt.
Hvorfor er det oprørende? Fordi det bidrager til at udbrede den tåbelige og skadelige myte om at 'rigtig' voldtægt er begået af en mand, der springer ud af en busk på et øde sted, mens voldtægt begået af bekendte ikke er helt lige så rigtigt.
'Mand ud af busken'-voldtægt, som i øvrigt er et meget lille mindretal af de voldtægter, der bliver begået, er muligvis mere umiddelbart fysisk voldeligt, men i det lange løb ikke nødvendigvis mere skadeligt, for der er et aspekt mere ved voldtægt begået af bekendte: tillidssvigt og forræderi. Og det er gift.
Udbredelsen af denne tåbelige myte gør det desuden sværere for ofre for voldtægt begået af partnere og bekendte at komme frem med deres sager, fordi de i endnu mindre grad passer til folks opfattelse af 'den ideelle voldtægt'.
Godt gået, DF.
Armslængde gælder ikke økonomien
Eva Bertram, København
Enhedslisten beskyldes for at ville bryde med armslængdeprincippet, når de udtaler, at der ændres på sammensætningen af Økonomisk Råd. Men at have en vismandsinstitution, der udelukkende består af nyliberalister, svarer til at have et kunstråd, der udelukkende består af balletdansere.
Et bud på en økonom, der hverken deler vismændenes syn på økonomi eller begejstringen for DREAM-modellen, er Jesper Jespersen, professor i økonomi ved RUC.
Pædagoger kan se problemer
Arnica Lykkegaard, Tjele
Information skriver 21. maj, at pædagoger ikke er uddannede til at spotte eksempelvis seksuelt misbrug af børn. Men jo, det er vi lige netop. Måske er det sparet væk fra uddannelserne nu, men jeg og de fleste andre pædagoger som arbejder i dag-, døgn- og handicapinstitutioner i Danmark har en grundlæggende viden om børns seksualitet.
Vi er også uddannede til at opfange tegn på mistrivsel, fysiske og psykiske handicaps og til at lave observationer, skrive indberetninger og tage de svære samtaler med forældre.
I de daginstitutioner, jeg har været i, har det været helt normalt at tale om og forholde sig til børns doktorlege, og hvordan vi giver plads til udforskning af kroppen og samtidig beskytter de sårbare børn.
Økonomien har flere skoler
Curt Sørensen, Århus
Enhedslistens forslag om at ændre på sammensætningen af Det Økonomiske Råd er alt for moderat. Hele det Økonomiske Råd og formandskab bør afskaffes.
De økonomiske vismænd og dominerende økonomiske eksperter har selv ofte overskredet deres mandat, idet de har ignoreret forskellen mellem videnskab og politik. Institutionen er endvidere dybt udemokratisk:
I 1953 afskaffede vi her i landet Landstinget. Nu har de økonomiske vismænd og eksperter lige så stille etableret sig som et alternativt landsting, der igen og igen blander sig i politik, og som altid tager parti for den blå blok og den mere velstillede del af befolkningen.
Det er direkte vildledende at bilde folk ind, at der kun findes én økonomisk sagkundskab. Der har i hele den økonomiske teoris udviklingshistorie været og er stadig flere forskellige retninger og skoler. Og alle retninger er præget af hver deres politiske præmisser.
Siden ca. 1973 har den neoliberale økonomiske doktrin imidlertid været dominerende. Næsten alle vore økonomiske eksperter har læst de samme bøger og i deres uddannelsesforløb gennemgået den samme belæring.
I dag sidder de så og bekræfter hinanden i deres forudfattede meninger og læresætninger og belærer befolkning og politikere om 'den rigtige politik'.
Det er en illusion at tro, at der findes en neutral økonomisk videnskab, og politikere, såkaldte eksperter og medier fortier systematisk, at der også er forskellige interesser i spil. Overalt er parolen imidlertid den, at profitten skal privatiseres, og tabene socialiseres.
R og DF's værdifællesskab
Jørgen Garp, Hillerød
Så mødtes Radikale Venstre, Danmarks sidste ægte burgøjserparti, og Dansk Folkeparti endelig i deres fælles foragt for fattige og nedslidte mennesker.
Forskellen på partierne er alene, at det hos R er hvide nedslidte danske arbejdere, der lægges for had  på ægte og helt genkendelig burgøjsermaner, fordi man ikke aner, hvad manuelt arbejde er for en størrelse. 'Raske mennesker skal ikke betales af det offentlige for ikke at lave noget!', lyder parolen.
Hos DF er det derimod farvede, muslimer og tredjeverdensudlændinge, gerne med krigstraumer, der lægges for had.
Men de to partier og madammerne i front er helt enige om, at det er de dårligst stillede og mest nedslidte, der skal betale krisens omkostninger og skattelettelserne til samfundets rigeste, bankdirektører og andre, hvis fortjeneste samtidig er, at de bærer hovedansvaret for selvsamme økonomiske krise. Det er den fælles  højere retfærdighed for R og DF.
Begge partier forsøger derefter at lægge røgslør ud over dette overfald på fattige og socialt dårligt stillede mennesker i det danske samfund, med henholdsvis grænsebomme og højere straffe for DF's vedkommende og med forslag om stigende boligskatter for R. Et forslag, der godt nok rammer de rigeste, som så til gengæld skal have indkomstskattelettelser.
På denne sindrige måde fodres de dårligst stillede igen, blot med deres egen hale.
S og SF viser ingen nåde
Bjarne Bisgaard, København
Sagen fra Information 23. maj om Ibrahim Ahmed, der ikke kan få oplyst, hvorfor han ikke kan blive dansk statsborger, dokumenterer til eftertrykkelighed, at hastigheden hurtigt øges kontinuerligt, når man bevæger sig ud på denne politsike glidebane.
Det er sørgeligt for Ibrahim og alle retskafne mennesker i dette land, men det mest sørgelige er, at ikke engang et regeringsskifte vil rette op på dette uvæsen. Lige på dette område har S og SF smidt al solidaritet og menneskelighed overbord til fordel for et big brother-samfund, hvor man skal arbejde sig ihjel og så ellers holde sin kæft.
Newspeak  om sundhedsvæsenet
Bruno Lundkvist, Holstebro
Efter at Per Ørum Jørgensen har bragt hospitalsnedlæggelser på banen i forbindelse med 2020-forhandlingerne, kan vi bare vente på flere floskler og newspeak inden for sundhedssektoren.
Man må ikke glemme, at Venstres indgangsvinkel til hospitalssektoren og sundhedssektoren er amerikansk inspireret:
Borgeren køber sundhedsydelser af læger og medicinalindustrien; de velbeslåede køber deres ydelser for andre skatteyderes penge og forsikrer sig med fradrag i den i forvejen alt for lave skat, de betaler.
De øvrige skatteydere kan få flere hundrede kilometer til hospitalet og dertil tilbudt telemedicin og helikoptere, der ikke kan flyve i mørke og dårligt vejr.
Det anstændige danske sundhedsvæsen med læger, som anser lægeløftet for vigtigere end dollar og bonusordninger, erstattes af det amerikanske system, som Obama så prisværdigt lægger kræfter i at ændre til noget, der begynder at ligne vores.
VKO har afskaffet efterlønnen til de hårdtarbejdende, som skaber værdierne, afskaffet det meste af arbejdsløshedunderstøttelsen, skabt et jobcirkus, hvor Venstres velbeslåede bidragydere kan få gode, vellønnede konsulentstillinger og givet bankdirektører og bestyrelsmedlemmer kæmpe bidrag til at redde det finanscirkus, som skabte den finansielle nedsmeltning.
Og nu vil venstre og DF så lave det endelige attentat på det anstændige forhold mellem læger og patienter, som vi har kendt gennem mere end en menneskealder. Mon toldbomme og krav, om at bier skal have pas for at komme ind i Danmark, er nok til at narre vælgerflertallet én gang til?
Formodentlig; de radikale gør i hvert fald, hvad de kan, for at det skal fortsætte.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",2.0,30. maj 2011,"De øvrige skatteydere kan få flere hundrede kilometer til hospitalet og dertil tilbudt telemedicin og helikoptere, der ikke kan flyve i mørke og dårligt vejr."
6824,/debat/2013/08/pausegymnastik,Pausegymnastik,Jens Peter Gøtze," 
	Pausegymnastik. Et underligt ord. Jeg læser det, jeg ser på det, jeg prøver at forstå det. Min analytiske hjerne får først lov til at arbejde med det. Det er et sammensat ord, som indeholder en konflikt. Er gymnastik en slags pause, eller er pause en særlig form for gymnastik? Gymnastik er et skoleord for planlagte timer med fysisk udfoldelse under supervision. Pauser er derimod noget, vi alle kan afholde uden skema eller supervision. Man kan selvfølgelig opponere og sige, at vi netop har skemalagte frokostpauser, men igen er det en pause med et konkret formål, nemlig at spise. Kaffepausen kommer også med indbygget instruks om, hvad vi skal foretage os i pausen. Rygepausen er dømt ude, så den lader vi hurtigt passere uden videre kommentar. Til gymnastik har vi uddannede instruktører til at hjælpe os i gang, men vi har ikke rigtigt nogen formel instans til at hjælpe os med pausen som isoleret fænomen: I hvert tilfælde ikke i det moderne, danske samfund.

	Jeg lader ordet pausegymnastik overgå til mine følelser. Første følelse bryder frem som et smil, da ordet indeholder en latterlighed. Tanken om en sort-hvid film med en Kaptajn Jespersen, der laver rytmiske benspjæt for at få gang i kredsløbet, muskulaturen og så videre. Gerne leveret med et pift af højtgearet glæde. Den næste følelse er trist. For jeg kan mærke, at ordet ikke har det godt med sig selv. Det er i en indre konflikt, selv om det gerne vil os det godt. Men det kan ikke være et frit ord, for de to dele vil ikke hinanden.

	Endelig lader jeg min sjæl mærke efter. Det er et rytmisk ord. Man kan passe det ind i flere konventioner, f.eks. synge det ind i en vals (en-og-to-og-tre-og) og sågar også i den tidlige fire slag pr. takt jazz (en-og-så-to-og-så-tre-og-så-fire-og-så). Måske skulle ordet kun bruges i musiktekster, måske er det der, det i virkeligheden har sin plads? Ordets tone er dog ikke specielt dramatisk. I min sjælesump holder ordet sig til kun en tone eller to, måske fra et C til et D.

	Pausefisk

	Jeg lader tankerne vandre videre. Pausegymnastik er bestemt ikke noget for mig. Jeg vil have ordet skilt ad i jagten på den rene pause. Så jeg lader min hukommelse diske op med en erindring, som kan danne platform for en buddhistisk pause. Et besøg i det nye akvarium, som var propfyldt med fiske- og menneskedyr. Mange af os var der i ferien – som for øvrigt er arbejdslivets særlige pause. Og vi skyndte selvfølgelig på børnene, så vi kunne nå at se det hele. I mit tankeeksperiment tager jeg dog alene ind på akvariet og vil kun se på én fisk. Helst en kedelig pausefisk, så jeg vælger en rødspætte på bunden af det store bassin. Der ligger den helt stille, delvist dækket af sand: Øjnene stikker frem som to hætteklædte glaskugler. Jeg sætter mig ned og retter mine sanser mod den og kun den. Øvelsen går slet og ret ud på kun at se på fisken. Intet andet. Uden brug af opslagsbog, kaffe, papir og blyant, eller andre hjælpemidler. Jeg sidder bare og sanser fisken på bunden af bassinet. Ville jeg turde tage familien med på akvarium for kun at se på en inaktiv rødspætte? Jeg er ikke sikker.

	Pausetakt

	Min pausetanke går videre. Ordet vil noget og kan åbenbart lide at være sammen med andre ord. Pauseklovn, pauseskærm, teaterpause, tissepause. Pausen i sig selv optræder ikke meget i det skriftlige sprog (fraset kommaet). Måske er ordet ikke defineret godt nok i sproget?

	Pausen er derimod veldefineret i musikkens verden. De store mestre gjorde en dyd ud af at få skrevet de vigtige pauser ind i partiturer osv. Det er i sig selv et sikkert tegn, som skal respekteres i tid og manglende tone. Min musiklærer er da også over mig, når jeg ikke overholder pauseværdierne på klaveret. Bare fordi jeg ikke skal slå en tangent an ved tegnet, må jeg bestemt ikke opfatte det som en ligegyldighed. Stilhed er også et tonalt udtryk. Musikkens pauser kan være lange, korte, de kan sågar optræde samtidigt med, at den anden hånd spiller noder på en og samme tid. Altså kan pauser indgå i en symbiose med spillede toner. Problemet ved musikkens pauser er dog, at jeg selv ikke har pause, når jeg netop ikke må spille den. Fordi dens grundværdi skal overholdes nøje, må jeg være særligt om mig med pauserne.

	Komplet fravær

	Måske er pause i virkeligheden er ord, som bedst har sin plads i musikken. Og når vi bruger ordet i sprog, bliver det hurtigt fortabt i sin egen mudrede definition, hvorfor det må hente konkret støtte fra andre ord. Eller måske er det vores moderne sind og samfund, som ikke kan håndtere en størrelse uden konkret mål og betydning? Jeg mærker efter og hælder mod den sidste forklaring.

	Meget af vores gøren og handlen i dag er funderet på relative sammenligninger, altså X vurderet mod Y som bedre, værre, mindre end, osv. At give slip på sammenligningens værdisæt kræver selvfølgelig, at man kan slippe fri fra tankens konstante dønninger. Og så er vi på vej ind i filosofiens univers, hvor den nutidige Eckhart Tolle taler til os om ’nuets kraft’. Nuets kraft er hans ideologiske krumtap, om end der intet nyt er ved det. Munke og andre tænkere har dyrket det i årtusinder, og en enkelt profet har defineret en verdensreligion ud fra samme.

	Men Tolle har nu fat i noget for os moderne vesterlændinge, hvor han tager humoren med ind i sin mission om pause. Han fortæller smilende, at det letteste i verden er at være nærværende. Det sværeste i verden er at være fraværende – men at de fleste i dag synes, at nærvær er næsten umuligt. Det er faktisk så svært, at kun dyrearten ’menneske’ kan mestre at være komplet fraværende. Og derfor søger vi måske ofte efter pauser fra hverdagens støj udefra og indefra: Pauseindustrien byder sig selvfølgelig til med kurser og andre aktiviteter for at opnå en tilstand af pause. For en del kan det kikse helt og trække en depression med sig.

	Men måske kan man, som Tolle fortæller ud fra sit eget liv, også se depressionen som en tvungen pause. Hjernen går ned, vinden i sejlene udebliver, man ligger der bare. Et stykke hen ad vejen tror jeg, at han har ret. Depressionens manglende motivation er hos nogle et fysiologisk imperativ om den pause, man ikke tidligere tog sig.

	Bare pause

	Hvad skal vi dog gøre ved pauserne i hverdagen? Hvis vi følger de kommercielle råd, skal vi »have a break, have a kit kat«, altså spise chokolade. Hvis man går på lederkurser, kan man lære, at man skal lave noget fysisk aktivt i sine pauser for at kunne yde endnu mere. Jeg er uenig med dem alle. En pause i livet skal dyrkes uden et eneste formål eller bagtanke. Pauserne i hverdagen skal komme med samme krav til overholdelse som pauserne i musikkens tegnsætning. Pausen skal kunne opleves uden støj fra late breaking news-medier, computerens ’pling’ ved nye beskeder og mobiltelefonens uvigtige henvendelser. Og pausen må under ingen omstændigheder underkastes intern eller ekstern evaluering, da alene den form for tanke vil udslette formålet.

	Pausen skal måske forstås som hos dyrene, hvor løven sidder på sletten uden tanker for noget som helst. Den ser bare ud over sletten, den vurderer ikke, den kan forlade alle sine indre og ydre behov. Dens nærvær er komplet; den perfekte pause.

	 

Jens Peter Gøtze er dr.med., professor i kardiovaskulær endokrinologi og overlæge i klinisk biokemi på Rigshospitalet
",1.0,24. august 2013,"	Jeg lader tankerne vandre videre. Pausegymnastik er bestemt ikke noget for mig. Jeg vil have ordet skilt ad i jagten på den rene pause. Så jeg lader min hukommelse diske op med en erindring, som kan danne platform for en buddhistisk pause. Et besøg i det nye akvarium, som var propfyldt med fiske- og menneskedyr. Mange af os var der i ferien – som for øvrigt er arbejdslivets særlige pause. Og vi skyndte selvfølgelig på børnene, så vi kunne nå at se det hele. I mit tankeeksperiment tager jeg dog alene ind på akvariet og vil kun se på én fisk. Helst en kedelig pausefisk, så jeg vælger en rødspætte på bunden af det store bassin. Der ligger den helt stille, delvist dækket af sand: Øjnene stikker frem som to hætteklædte glaskugler. Jeg sætter mig ned og retter mine sanser mod den og kun den. Øvelsen går slet og ret ud på kun at se på fisken. Intet andet. Uden brug af opslagsbog, kaffe, papir og blyant, eller andre hjælpemidler. Jeg sidder bare og sanser fisken på bunden af bassinet. Ville jeg turde tage familien med på akvarium for kun at se på en inaktiv rødspætte? Jeg er ikke sikker."
12903,/debat/2011/01/koen-vaeret,"Køn er ikke, hvad det har været",Christian Gerlach," Biologiske kønsforskelle spiller en fremtrædende rolle i debatten om skolesystemet. Et eksempel er artiklen: »Drenge er sprogligt bagefter fra fødslen« (Information 26. december 2010). Her hævdes det, at skolen ikke tager højde for, at drenge fra naturens side halter efter pigerne i sproglig formåen. At drenge skule være tilbagestående fremføres som et videnskabeligt faktum.
Og der mangler bestemt ikke bud på eventuelle hjernemæssige kønsforskelle. Et af de mere sejlivede af slagsen har været, at hjernebjælken (der forbinder de to hjernehalvdele) er større hos kvinder end hos mænd. Oversigtsartikler, som sammenligner resultater fra alle undersøgelser inden for et område, har ikke kunnet underbygge denne påstand: Nogle studier finder denne forskel, andre studier gør ikke, og andre igen finder det modsatte, nemlig at hjernebjælken er større hos mænd. Samlet er der på tværs af alle disse studier ingen statistisk sikker forskel mellem kvinder og mænd. Dette gælder for langt hovedparten af de hjernemæssige kønsforskelle, som gennem tidens løb har været foreslået.
Ikke noget problem ...
Der er dog to forskelle, som er velunderbyggede og alment accepterede. Den første er, at mænds hjerner er større og indeholder flere nerveceller end kvinders hjerner. Denne forskel ses også mellem drenge og piger. Forskellen i størrelse afspejler ikke (alene) forskelle i kropsvolumen, for forskellen er også til stede i den periode af livet, hvor drengene gennemsnitligt set er fysisk mindre end pigerne. Men der er ingen, der ved, hvilken betydning forskellen i hjernestørrelse har!
Den anden kønsforskel handler om, hvor hurtigt hjernen udvikles. Drenges hjerner udvikler sig gennemsnitligt mellem et og halvandet år langsommere end pigers hjerner. Ordet gennemsnitligt er vigtigt her, for der vides ikke meget om, hvor meget hastigheden i hjernens udvikling varierer inden for hvert køn. Der kan således godt være en gennemsnitlig forskel i hastigheden af hjernens udvikling mellem de to køn, selv om en stor procentdel af drengene faktisk har lige så hurtig hjernemæssig udvikling som de gennemsnitlige piger.
Er dette tilfældet, er køn ikke nogen speciel vigtig faktor i forståelsen af de forskelle, der eksister, med hensyn til hastigheden af hjernens udvikling.
Der vides heller ikke meget om, hvordan forskelle i hjernens udvikling hænger sammen med forskelle i mentale evner. Dette skyldes det banale forhold, at de fleste studier, der har undersøgt forskelle i hjernens udvikling, ikke samtidig har undersøgt udviklingen af mentale evner.
Alligevel er det oplagt, at forskelle i den hastighed hjernen udvikles i, må betyde noget for udviklingen af mentale evner, og det er nærliggende at tro, at langsom udvikling er en ulempe. Mon ikke det er denne opfattelse, der skinner igennem i Gideon Zlotniks udsagn fra Information 26. december 2010:
»Det er veldokumenteret, at drenge udvikler den del af hjernen, der handler om sprog, langsommere end pigerne.«
Men det er ikke sikkert, at vores formodninger passer. Meget tyder eksempelvis på, at høj intelligens afspejler en langsom hjernemæssig udvikling. Det er altså ikke nødvendigvis sådan, at en langsom udvikling af hjernen er en ulempe.
Køn og mentale evner
Det er også vigtigt at bemærke, at den gennemsnitlige forskel mellem drenge og piger i hjernens udvikling udlignes i slutningen af teenagealderen. Så selv hvis der skulle være en sammenhæng mellem hjernens modning og udvikling af sproglige færdigheder, og at denne sammenhæng vel at mærke udgør en ulempe for drenge, så lader det til, at drengene overkommer problemet med tiden. Er dette tilfældet, er det svært at se, at der overhovedet er et (køns)problem, vi bør forholde os til. Og faktisk er der meget, der tyder på, at der ikke er noget problem ...
Selv om vores viden om hjernemæssige kønsforskelle er sparsom, er kønsforskelle i mentale evner godt belyst. Kønsforskelle i kognitive funktioner (sprog, hukommelse, tænkning etc.) er et populært emne, og den videnskabelige litteratur på området er omfangsrig. En søgning i PsycInfo, der er den største database for psykologiske tidsskrifter, returnerer i skrivende stund 92.143 (peer-reviewed) artikler, der indeholder følgende kombination af søgeord: køn & forskelle & kognition/mental (sex/gender & differences & cognition/mental).
Det er en umulig opgave at opsummere denne litteratur her, men det er værd at se nærmere på de oversigtsartikler, der findes. Jeg vil her begrænse mig til oversigtsartikler, der har set på forskelle, der må være interessante i skolesammenhæng. Det vil sige kønsforskelle i matematiske evner (matematisk beregning, matematiske begreber, problemløsning etc.) og sprogfunktioner (læseforståelse, sprogproduktion, ordforråd etc.). Er der noget at komme efter?
Hjernen er formbar
Svaret synes at være nej. Selv om de fleste oversigtsartikler peger på bedre sproglige evner hos piger/kvinder end hos drenge/mænd, og bedre matematiske evner hos drenge/mænd end hos piger/kvinder, så er forskellene særdeles små. Faktisk så små, at de fra et statistisk synspunkt må betragtes som ubetydelige (for den statistisk interesserede læser kan det oplyses, at man ikke finder effektstørrelser på over 0.45 målt ved Cohens d). I det tilfælde, hvor forskellen mellem kønnene er størst, og det er med hensyn til staveevne, kan køn kun forklare godt seks pct. af de forskelle, der ses i staveevne generelt. De resterende 94 pct. handler om andet end personens køn.
Studierne viser dog en anden interessant ting, nemlig at kønsforskelle i mentale evner har aftaget gennem de sidste 100 år. Dette understreger, at man skal være forsigtig med at konkludere, at kønsforskelle nødvendigvis afspejler biologiske (genetiske) forskelle. En sådan udlægning kan simpelthen ikke forklare, hvordan kønsforskelle kan aftage i styrke over så relativ kort tid.
Et lignende problem gør sig gældende for hjernemæssige kønsforskelle. Selv hvis sådanne forskelle eksisterer på andre områder end de ovenfor nævnte, er det ingen garanti for, at de er medfødte. Hjernen er formbar og tilpasser sig sine omgivelser. Altså kan hjernemæssige forskelle godt afspejle miljømæssige forskelle; eksempelvis forskelle i hvordan piger og drenge behandles.
Kønsbriller
Men der er da forskelle på piger og drenge. Denne indvending har jeg ofte hørt, når jeg har fortalt om kønsforskelle i hjernen og mentale evner på skoler rundt om i landet. Og det er der selvfølgelig. Men disse forskelle handler efter alt at dømme ikke om forskelle i pigers og drenges hjerner eller i kønnenes grundlæggende mentale evner; i hvert fald ikke når det kommer til skolemæssige færdigheder. Hvis der overhovedet eksisterer sådanne skolemæssige forskelle mellem kønnene, så afspejler de givetvis noget andet: Sandsynligvis hvilke forventninger, vi møder piger og drenge med, og hvordan vi opdrager dem.
Derfor er det også ekstra vigtigt, at vi omgår den viden, vi har om kønsforskelle, med forsigtighed. For den viden, vi har, synes at farve det, vi ser, hvilket måske ikke er så overraskende. På denne baggrund skal man være varsom, inden man tager »kønsbrillerne på«, som Zlotnik ellers mener, at der er behov for.
Aktuelt findes der ikke viden, der på solid og overbevisende måde demonstrerer, at der overhovedet findes kønsforskelle i mentale evner, som kan forklare de forskelle, der måske eksisterer mellem piger og drenge i skolen. Og langt mindre støtte er der for antagelsen om, at sådanne forskelle skulle afspejle medfødte hjernemæssige kønsforskelle.
Indtil sådanne forskelle er demonstreret på overbevisende måde  og det bliver de måske en dag  vil jeg lade min (biologiske) kønsbrille ligge i skuffen.
Til gengæld håber jeg, at jeg bliver set, hvis jeg en dag tager den på, og ikke blot bliver overset, fordi folk mener at have set kejserens klæder før.
Christian Gerlach er dr. psych., ph.d., cand.psych. og lektor i kognitiv neurovidenskab ved Institut for Psykologi på Syddansk Universitet




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",7.0,13. januar 2011,En artikel pr. redaktion - sendt til jer hver søndag
4780,/debat/2014/06/incitament,Incitament til hvad?,Anne Vang," Spurt. Sprint. Skynd dig gennem uddannelsessystemet. Det er budskabet til unge mennesker i dag. Hvis ikke de makker ret, bliver mulighederne for en god fremtid taget fra dem. Ofte uden at de unge kan gennemskue det. For de sindrige incitamentsstrukturer kan være ganske komplicerede.
For at nævne et eksempel fra min egen hverdag på en handelsskole. Politikerne har besluttet en erhvervsskolereform, der har mange positive elementer. Kontorelever skal nu have en såkaldt EUX, inden de kan komme i praktik. Den kombinerer teori og praksis og har højere faglige niveauer, end kontoreleverne kender i dag. Dejligt. Men for at få lov at starte på uddannelsen, skal eleven have otte fag på C-niveau, meddeler ministeriet nu. Og C-niveauer dumper ikke ned fra himlen.
Unge, der går direkte fra folkeskolen, har i det nye system ret til et års grundforløb, hvor de får C-niveauerne. Intet problem. Men har du holdt mere end et års pause efter folkeskolen, skal du tage C-niveauerne uden SU og med brugerbetaling: cirka 14.000 kroner pr. fag.
Kontoruddannelsen plejede at være en god mulighed for unge, ofte enlige mødre mellem 20 og 30 år, der gerne vil ind på arbejdsmarkedet som faglært kontorpersonale. Dem har vi mange af i dag på min skole. Jeg ranker ryggen ved tanken om at give dem en lysere fremtid med gode jobmuligheder; de årlige uddannelsesbehovsfremskrivninger viser et stort behov for netop deres slags på arbejdsmarkedet i fremtiden.
Men hvor realistisk er det, at et ungt menneske tager et år uden SU og med en udgift på over 100.000 kroner? Ikke ret realistisk. Politikere og embedsmænd vil formentlig kalde det en sund incitamentsstruktur. Begynd på din ungdomsuddannelse direkte efter folkeskolen, ellers klapper fælden.
Desværre kan de unge ikke gennemskue det. De går intetanende ud af folkeskolen og direkte ind i fælden. Det gælder især de unge, der har det svært derhjemme og gerne vil tjene penge til at flytte hjemmefra. De arbejder et par år i DagligBrugsen og tjener penge til at flytte hjemmefra. De bliver ældre, mere modne og klar til en uddannelse. For nu er de grundigt trætte af at stille varer på hylderne og slæbe sodavandskasser. Nu vil de have et faglært arbejde i butiksverdenen eller på kontor. Men så dukker snubletrådene op.
Hvad er egentlig meningen med at spænde ben for de unge? Kan noget kaldes en incitamentsstruktur, hvis subjektet for incitamentsstrukturen ikke kan gennemskue den?
Hastværk er ikke nødvendigvis godt, når et ungt menneske skal vælge sin fremtid. Hastværk er bestemt ikke godt, når politikere og embedsmænd laver reformer. Jeg tror faktisk ikke, at de ved, hvad de gør.
Gennemsnitsalderen på erhvervsskolerne er 23 år. Det er en god idé at bringe den ned. Det er trods alt en ungdomsuddannelse. Det er også en god idé at være ambitiøs på de unges vegne og kræve høj faglighed – herunder et antal fag på et vist niveau. Men det er absolut ikke en god idé at lade de unge betale for opkvalificeringen selv, blot fordi de har forsyndet sig ved ikke at kunne gennemskue systemet, spilde tiden og være mindre produktionsbevidste, end det politiske niveau kunne ønske sig. Det er ikke nogen rimelig besked til et ungt menneske: Enten sender vi dig en kæmpe regning, du ikke kan betale, eller også sender vi dig væk fra vores uddannelser.
Det paradoksale er, at det ikke sparer samfundet penge. Der er intet at vinde ved at sende den unge ud af det ordinære uddannelsessystem og i retning af jobcentret, der så skal lave særligt tilrettelagte forløb. Tværtimod. Sandsynligheden for at få succes med de særlige forløb er langt lavere end i det ordinære system. Spild af talent, spild af liv.
Ovenstående er en historie fra handelsskoleverdenen, som jeg kender godt. Lignende historier kunne fortælles fra andre uddannelsessektorer. Universitetsverdenen, hvor unge i dag skal melde sig til et fuldt eksamensprogram og efter tre fejlslagne eksamensforsøg udskrives. En temmelig barsk regel for et ungt menneske, der kommer ud for en livskrise – eller bare ønsker at blive klogere af et halvt år i udlandet med et skævt antal ECTS-points.
Historierne er mange, pointen klar: Hastværk kan være lastværk, når stive regler og sanktioner altid vælges fremfor at støtte op om og udfordre den unge på vejen mod uddannelse og job.
Anne Vang er direktør for erhvervsskolen Niels Brocks merkantile uddannelser.
",10.0,24. juni 2014,"Gennemsnitsalderen på erhvervsskolerne er 23 år. Det er en god idé at bringe den ned. Det er trods alt en ungdomsuddannelse. Det er også en god idé at være ambitiøs på de unges vegne og kræve høj faglighed – herunder et antal fag på et vist niveau. Men det er absolut ikke en god idé at lade de unge betale for opkvalificeringen selv, blot fordi de har forsyndet sig ved ikke at kunne gennemskue systemet, spilde tiden og være mindre produktionsbevidste, end det politiske niveau kunne ønske sig. Det er ikke nogen rimelig besked til et ungt menneske: Enten sender vi dig en kæmpe regning, du ikke kan betale, eller også sender vi dig væk fra vores uddannelser."
5500,/debat/2014/03/koldkriger,"Jeg, en koldkriger",Mikkel Schou," 
	Min eneste militære erfaring er fra sommeren 1988, hvor jeg sammen med en kammerat angreb et amerikansk krigsskib med raketter.

	Skibet lå ved Langelinie og var ledsager til et endnu større hangarskib i Øresund, der stak så dybt, at det ikke kunne gå ind i Københavns Havn.

	Vi sneg os forbi Trekroner i kajakker. Vi affyrede to raketter af den hylende slags. En fuldtræffer faldt ned på dækket af det amerikanske skib. Så foldede vi et banner ud mellem kajakkerne med fredssymbolet på. Det var en mægtig militær bedrift med stor risiko for, at vi faldt i havnens lumske bølger, der slog kontra mod kajen.

	Vi steg i land for at parlamentere med den besejrede fjende, der hovedrystende afviste vores krav om, at de skulle forlade dansk territorium. Det var ellers et krav, der var helt på linje med den danske regerings politik: Ingen a-våben på dansk jord (i fredstid?). Og grunden til vores militære indsats til støtte for regeringen var, at USA netop havde meddelt, at man ikke ville oplyse, om skibene var atomart bevæbnet. Heller ikke, når de besøgte danske havne.

	Der stod også en dansker på kajen og tog imod os. Det kunne have været Bent Jensen. Han skældte os ud for at angribe vores venner, altså hans venner, eller som han påstod, danskernes venner. Det var jo dem, der havde befriet os fra nazisterne og nu forhindrede russerne i at løbe landet over ende.

	Masser at være vred over

	Måske har ham koldkrigsforskeren, Bent Jensen, ret, når han i dag hævder, at fredsbevægelsen, der nær havde åbnet Danmark for kommunistisk infiltration, bestod af piger i 20’erne under uddannelse. Jeg var dreng i 20’erne, kunne ikke tage mig sammen til en uddannelse og var ikke politisk organiseret.

	Som formand for elevrådet på Ordrup Gymnasium havde jeg opnået en vis diplomatisk dannelse ved at være i opposition til 90 procent af eleverne. Således udsendte elevrådet under min ledelse en resolution, der fordømte Sovjets invasion af Afghanistan (selv om landet i dag nok havde stået sig bedre med en kommunistisk regering), og elevrådets enlige DKP’er blev venligt afvist, da han rasende forlangte, at den samme resolution også skulle fordømme NATO’s dobbeltbeslutning (om et fremskudt atommissilforsvar i Vesteuropa).

	Jeg er født i 1961. Det tidligste minde jeg har fra tv, er fra før min skolegang. Det må have været en tv-avis. Der blev vist nogle frygtelige billeder fra Vietnam-krigen. Og min morfar, der ellers var ærkekonservativ, forbandede i ærlig medlidenhed de lidelser, der blev kastet over det vietnamesiske folk. Jeg havde som barn mareridt om krig og flugt fra skydende tanks. Som teenager i 1970’erne var der masser af krige og uretfærdigheder, der kunne demonstreres mod. Men det var altid rettet mod USA.

	Først i 1979 var der anledning til at kritisere Sovjet for imperialisme i Afghanistan. Det førte sågar til, at jeg blev anholdt foran den sovjetiske ambassade mistænkt for at ville sprænge den i luften. Det var først langt senere, at jeg blev anholdt for at have attentatplaner mod USA’s præsident.

	Gad vide, hvad Bent Jensen kunne få ud af at studere politiets arkiver, hvad det angår.

	Når alt dette vælder op i mig netop nu, skyldes det Bent Jensens krukkede koldkrigsrableri, som kulminerede med en bogudgivelse i sidste uge. Og nej, jeg har ikke tænkt mig at læse hans værk. Han har jo dom for, at hans videnskabelighed er mindre væsentlig end hans ytringsfrihed.

	Ingen trussel

	Jeg var ikke kommunist under Den Kolde Krig, men jeg så Sovjet som et bolværk mod den dekadente vestlige kapitalismes udbredelse. Sådan ser jeg også Rusland i dag. Det kan godt være, at der også er lort bag bolværket, men så spiller jeg lortene ud mod hinanden. Det eneste, jeg har hyldet, er anarkiets korte sommer i Spanien i 1936. Men det blev jo også dolket af sovjet-kommunisterne og tromlet ned af fascisterne.

	Bent Jensens (og andres) forskning derimod har netop vist, at kommunisterne i Danmark ikke var nogen trussel. De var for få og nøje overvåget. Og hvis socialdemokraterne med deres fodnotepolitik i 1980’erne virkelig var en trussel mod NATO, så er der da grund til at hylde dem. Anden forskning end Bent Jensens viser jo, at Sovjet politisk set ikke havde planer om at invadere Vesteuropa. Ideen om socialisme i hele verden blev jo hurtigt erstattet af ideen om socialisme i ét land (ad gangen, måske). Det er endda tænkeligt, at atomtruslen afskar dem fra også at have realistiske militære planer.

	Ret beset gjaldt det for Danmark om at slippe ud af den klemme landet befinder sig i på grund af sin strategiske placering. Under Den Kolde Krig ville Danmark blive smadret af Sovjetunionen for at sikre udsejling fra Østersøen. Eller også ville Danmark blive smadret af NATO for at hindre sovjetisk udsejling. Sådan set fra planlæggernes side.

	Vi skal da som danskere være stolte af vores iver efter, med de midler vi havde, at føre en politik, der stræbte efter at undgå den konfrontation, eller rettere ulykke.

	Måske ville verden endda have set bedre ud, hvis de værste af dem, der råbte hellere død end rød, bare var hoppet i havnen under deres påståede frygt for kommunismen. I dag ville jeg af helt andre aktuelle grunde hellere være død end socialdemokrat, og sådan ender det måske også.

	Det, vi har brug for nu, er ikke Bent Jensens omskrivning af fortiden, men en omskrivning af fremtiden. Jeg ønsker fred, fordragelighed, ligelig fordeling og klog omgang med verdens ressourcer. Hvor finder jeg dén politiske dagsorden, når jeg råber i Øst og i Vest?

Mikkel Schou er journalist




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,7. marts 2014,"	Jeg er født i 1961. Det tidligste minde jeg har fra tv, er fra før min skolegang. Det må have været en tv-avis. Der blev vist nogle frygtelige billeder fra Vietnam-krigen. Og min morfar, der ellers var ærkekonservativ, forbandede i ærlig medlidenhed de lidelser, der blev kastet over det vietnamesiske folk. Jeg havde som barn mareridt om krig og flugt fra skydende tanks. Som teenager i 1970’erne var der masser af krige og uretfærdigheder, der kunne demonstreres mod. Men det var altid rettet mod USA."
2189,/debat/leder/2015/07/komiske-loekke,Komiske Løkke,Christian Jensen," Paradoksalt nok leverer Lars Løkke Rasmussen (V) selv det uafviselige argument for sin egen fejlslutning. Med let hånd nedlagde statsministeren Irak-kommissionen ved i regeringsgrundlaget at skrive, hvad de fleste ved ikke passer: at den danske krigsdeltagelse allerede er »tilstrækkeligt belyst«.
Det er en sandhed, end ikke Lars Løkke Rasmussen selv kan tro på. For netop manglende viden var i 2010 årsag til, at han som statsminister iværksatte en undersøgelse af de danske styrkers udlevering af fanger til irakiske torturfængsler. Hvis Lars Løkke Rasmussen har glemt sine egne argumenter, erindrede vi det for ham på gårsdagens forside.
»Det, der er brug for nu, det er en samlet redegørelse. Min eneste interesse er, at vi får alt frem i den her sag,« sagde Lars Løkke Rasmussen dengang.
Læs også: ’Det er en sag, som regeringen ser på med største alvor’
Siden efteråret 2010 er intet sket, og dermed fælder Lars Løkke Rasmussen sin egen begrundelse for at nedlægge Irak-kommissionen, der foruden det juridiske grundlag for dansk krigsdeltagelse skulle undersøge de danske soldaters udlevering af irakiske fanger.
Borgerlige politikere og medier synker derfor dybt, når de i disse dage bifalder kommissionslukningen med argumenter om, at der er tale om en unfair politisk eftertackling på forhenværende statsminister Anders Fogh Rasmussen om en sag, vi for længst er blevet fuldt oplyst om.
Overflødigt er det derfor desværre ikke at konstatere, at Danmarks rolle i Irak-krigen langtfra er »tilstrækkeligt belyst«.
For nej, vi har ikke fået belyst det juridiske grundlag den danske deltagelse i Irak-krigen, der ganske bemærkelsesværdigt blev ændret helt op til, at de danske styrker blev fløjet mod Irak. Da kommissionen blev nedlagt, havde formand, landsdommer Michael Kistrup netop færdiggjort de ’overordnede temaer’ for afhøring af Anders Fogh Rasmussen, daværende udenrigsminister Per Stig Møller og en række centrale embedsmænd.
Og nej, vi har endnu ikke fået afklaret de danske styrkers udlevering af fanger til irakiske torturfængsler. Denne avis kunne således i oktober 2010 godtgøre, at danske styrker ikke alene havde medvirket til at tage et højere antal irakere fanger end hidtil oplyst. Omfanget af tortur i fængslerne var ligeledes langt værre, end offentligheden havde haft indsigt i. Informations afdækning skete på baggrund af militære dokumenter lækket via Wikileaks. Vi beskrev desuden, hvordan de danske styrker sørgede for at have britiske kolleger med på operationer, så Danmark dermed slap for det folkeretlige ansvar.
Alligevel blev VK-regeringen ved med over for Folketinget at afvise kendskab til tortur, selv om den var blevet advaret om det igen og igen. Hvem er ansvarlig for denne mulige misinformation af Folketinget? Venstres tidligere forsvarsminister og nyslåede gruppeformand Søren Gade.
Læs også: Løkke løber fra løfte om åbenhed
Det var netop disse afsløringer, der fik Lars Løkke Rasmussen til at forlange »alt frem i den her sag«, hvilket dog i dag ikke synes at påvirke hans indlysende forkerte beslutning.
Åbenbart for de fleste er det, at Lars Løkke Rasmussen er ude i en politisk redningsaktion for partifællerne Anders Fogh Rasmussen og Søren Gade, der begge sidder i Irak-kommissionens saks.
Regeringens støtteparti, Liberal Alliance, har de seneste dage vist en tiltagende og fortjenstfuld skepsis over for regeringens håndtering af Irak-kommissionen.
Forleden fastslog partiets udenrigsordfører, Mette Bock, således her i avisen, at hun »principielt er for åbenhed og savner regeringens argumenter for lukkethed« i forhold til de dokumenter, Irak-kommissionen allerede har tilvejebragt.
Deri har Liberal Alliance naturligvis helt ret. Desværre tyder intet på, at partiet vil tage Lars Løkke Rasmussen på ordet og udbede sig en »samlet redegørelse« i fangesagerne. Det var det eneste rigtige i oktober 2010. Det er det eneste rigtige i dag.
For det er jo ikke bare noget sludder, når statsministeren og andre påstår, at grundlaget for og selve deltagelsen i Irak-krigen er »tilstrækkeligt belyst«. Det er så meget imod bedre vidende, at det i sin absurditet bringer mindelser om Iraks informationsminister under den amerikansk-ledede invasion i 2003. Hvad var det nu vi kaldte ham? Komiske Ali.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",4.0,9. juli 2015,"Det er en sandhed, end ikke Lars Løkke Rasmussen selv kan tro på. For netop manglende viden var i 2010 årsag til, at han som statsminister iværksatte en undersøgelse af de danske styrkers udlevering af fanger til irakiske torturfængsler. Hvis Lars Løkke Rasmussen har glemt sine egne argumenter, erindrede vi det for ham på gårsdagens forside."
8929,/debat/leder/2012/10/saet-pris-paa-fagbogsforfatterne,Sæt pris på fagbogsforfatterne,Søren Heuseler," Måske har de bare ikke det rigtige image. De faglitterære forfattere. Nogle kan mene, at det er en samling støvede lektortyper, der nødigt bevæger sig væk fra skrivebordets vildtvoksende papirbunker.
Eller at de nok er både kloge og belæste men også ubehjælpsomme, hvad angår citerbar jongleren med livet og døden. Ja, at de ikke har det der metafysiske spræl, som kulturjournalister elsker at viderebringe.
I hvert fald er det ikke så tit, at aviserne bruger tid på større interview med forfattere af fagbøger, ligesom det er sjældent, at forlagene satser butikken og blæser dem op på billboards og helsidesannoncer med stort kontrafej – selv om mange af dem er garanter for et ganske flot bogsalg.
Der er selvfølgelig mediedarlingen og formidlingsmesteren Peter Øvig Knudsen og et par stykker andre, som ofte får den fine plads i avisen.
Men ellers vælger kultur- og litteraturredaktørerne i overvejende grad at sætte de skønlitterære forfattere på forsiden – og så sikkert som en årlig Rifbjerg-bog bliver deres værker også anmeldt på dagen.
Derfor er kultursektionerne ofte fyldt med Helle Helle, Naja Marie Aidt og Lone Hørslev samt de store fra udlandet: Haruki Murakami, Karl Ove Knausgård, Jonathan Franzen osv.
Carsten Jensen og Erik Valeur, vel et par af landets mest markante og stærke stemmer de seneste årtier, kom først rigtigt ind i varmen, da de havde fået skrevet sig en roman.
På hylden med hornbrillen
Spørgsmålet er, hvad denne udtalte forkærlighed for det skønlitterære skyldes?
Kan det være noget så banalt som, at det giver mere prestige under fredagsøllen at skulle interviewe den unge prosaist Josefine Klougart frem for den unge historiker Rasmus Voss. Eller skal årsagen mon snarere søges i den konkrete omstændighed, at en stor del af landets kulturjournalister og anmeldere har uddannelsesbaggrund med skønlitterært fokus?
På litteraturvidenskab og dansk er det ubetinget de skønlitterære værker, der bliver læst, analyseret og skrevet opgaver om, og det er ganske naturligt de præferencer, der senere trækkes med ind på kulturredaktionen og præger de redaktionelle prioriteringer.
Skal opmærksomheden på faglitteraturen i medierne ændres fra tilfældig til tydelig, kræver det en holdningsændring blandt kulturredaktørerne. De er nødt til at lægge hornbrillen på hylden og udvide perspektivet.
I forbindelse med de drypvise fagbogsanmeldelser kalder redaktørerne ofte eksterne anmeldere ind. Det er naturligvis nødvendigt med en anmelder, der kender stoffet og fagområdet, men at denne også evner at vurdere genren, de litterære kvaliteter og formidlingsevnen er slet ikke givet.
Hvis kulturjournalistens fineste opgave er at få læserne til at reflektere over sig selv og det samfund, hun lever i, så er der ingen grund til at gå en bue uden om fagbøgerne.
Pris på unik viden
Den manglende eksponering af fagbogsforfatterne og deres bøger fra avisernes side slår ganske tydeligt igennem, når der skal uddeles priser.
Mens de skønlitterære forfattere snubler over hinanden på de røde løbere, har den dygtige fagbogsforfatter kun få chancer for at blive hyldet. Der er Dansk Forfatterforenings og Gyldendals faglitterære priser, Undervisningsministeriet har den lille Skriveprisen, og så uddeler universiteterne Lærebogsprisen, som vel mere er en specialpris end en hyldest til faglitteraturen i bredere forstand.
Der er ganske enkelt ikke den hype, der skal til for at gøre det attraktivt at stable flere og større fagbogspriser på benene.
Heller ikke bogverdenens svar på musikbranchens impresario – den litterære agent – der ellers de seneste år har lugtet blod fra en presset forlagsbranche, har fokus på fagbogsforfatterne, selv om der fra et rent kommercielt synspunkt er mange penge i udgivelsen af for eksempel militærhistoriske bøger og de større biografier.
Sæt pris på dem
Men måske begynder en ny æra i den danske fagbogs historie om et par uger på BogForum, der i år har premiere på en faglitterær scene. Her kan kendisdrømme udleves, publikum charmes, og historierne formidles i øjenhøjde. Så må forfatterne selv overbevise resten af standen om, at de er deres vægt værd i guld.
For det er synd og skam, at der ikke bliver sat større pris på de faglitterære forfattere. Hovedparten af dem er jo – ligesom deres skønlitterære kolleger – begejstrede og passionerede historiefortællere, der har lyst og format til at dele deres unikke viden.
Kigger man ned over efterårets udgivelser – fra de store bibliografier, over de historiske værker til de rene debatbøger – så står der bag en stor del af dem et ualmindeligt dygtigt, grundigt og dybt dedikeret menneske.
I det her tillæg har vi valgt nogle af dem ud. Du kan møde historikere, professorer og fagjournalister og læse interviews med Olav Hergel, Simi Jan, Hans Hertel og en række andre vidende og begejstrede historiefortællere.
Alle sammen faglige kapaciteter med evnerne til både at oplyse og underholde. Sæt pris på dem, for uden dem bliver vores fælles historieskrivning og debatniveau så meget mere fattigt.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,14. oktober 2012,På hylden med hornbrillen
8536,/debat/2012/12/laeserbreve-18,Læserbreve,Informations Webredaktion," Bødskov skuffer igen
Karlotto Lundholm, Sorø
Justitsministeren skuffer gang på gang, når han ikke tør ændre den tidligere regerings konservative eller inhumane beslutninger. Nu sidst, som omtalt i Information 3. december, hvor han ikke vil lade den 16-årige pige Mariam Daoud få dansk statsborgerskab, selvom hun har boet hele sit liv i Danmark bortset fra den ene dag, hvor hun ved et tilfælde blev født i Sverige.
Det er ikke første gang, han skuffer i forhold til det folkelige mandat, regeringen og han fik ved valget, til at ændre de inhumane beslutninger, som den gamle regering traf.
Vor justitsminister udstiller sig som en svag person, der enten er underlagt embedsværket eller har berøringsangst over for den gamle regerings beslutninger.
Mere af den rigtige boligskat
Poul Gerhard Kristiansen, politisk ordfører, Retsforbundet
Det var opmuntrende (29. november) at læse økonomiprofessorernes anbefaling af øget boligbeskatning.
I spidsen er både den tidligere overvismand Hans Jørgen Whitta-Jacobsen og den nuværende Torben M. Andersen. Det burde gøre indtryk på politikerne på Christiansborg, så tabuet om boligskatten bliver ophævet. Men regeringen fortsætter strudsepolitikken.
Retsforbundet vil til gengæld tage tyren ved hornene. Det skal ske ved at lægge en beskatning på jorden og beliggenheden og give skattelettelserne til de laveste indkomster.
Vi står i øjeblikket i en sejlivet finanskrise. Skabt af forkerte politiske beslutninger og bankernes grådighed. Resultatet er arbejdsløshed, social nedtur, og at mange har måttet gå fra hus og hjem.
Det nuværende system vil tage os som gidsler i den næste krise, hvor vi så vil opleve en ny nedtur og en ny periode, hvor den uretfærdige fordeling lader den ældre generation høste på den yngre generations bekostning.
Ligestilling om 200 år?
Ingrid Stage, formand, Dansk Magisterforening (DM)
Det er glædeligt, at EU-kommissionen har godkendt et forslag, der sikrer flere kvinder i toppen af erhvervslivet i Europa. Ifølge forslaget skal børsnoterede selskaber senest i 2020 have 40 procent kvinder i bestyrelserne.
Men så stopper glæden også. For vi mener, ligesom Nicole Andersson, næstformand i Aktionærforeningen, skriver i Information 29. november, at det er yderst problematisk, at ligestillingsministeren ikke opfatter forslaget som bindende. Dermed mener han heller ikke, at det får indflydelse på hans planer om, at lade virksomheder selv sætte mål for, hvor mange kvinder de skal have i bestyrelsen.
Ministerens ambitionsniveau er skuffende lavt, og det virker, som om ministeren ikke har fulgt med i de senere års udvikling. Der er svært at se forskellen på dette initiativ og den tidligere regeringens ’charter for ledelse’. Også her var det frivilligt, hvor stor en fremgang i andelen af kvindelige ledere den enkelte virksomhed skulle have, blot var det også frivilligt, om man ville underskrive charteret.
Med ministerens nye lov kan virksomhederne jo bare sætte et så lavt mål – f.eks. en fremgang på 0,5 procent, som vi har set over de seneste fire år. I så fald vil det tage 200 år, før der er lige så mange kvinder som mænd på ledelsesgangene.
Svinestreg af DR og DF
Jacob Holdt, København
Det var en svinestreg af P1 Debat (3. december) at insistere på, at en politiserende demagog som Søren Espersen skulle inviteres i studiet med Sherin Khankan og Katrine Gislinge om vores støttekoncert for Syriens ofre, som er et rent upolitisk og humanitært projekt. Espersen afslørede, at han bruger nøjagtig samme metoder som Bashar al-Assad: først som alle diktatorer at manipulere en gruppe op imod en anden og dernæst at forsøge at fremstille en undertrykt befolknings oprør mod et 41 år langt blodigt diktatur som et rent religiøst opgør.
En ting er, at Søren Espersen på den måde reelt støtter diktaturet, men at Danmarks Radio bruger ham til på denne kyniske og hadske måde også at mistænkeliggøre os, som forsøger at lave en ren humanitær indsamling til de 700.000 flygtninge fra den blodige nedslagtning, er grænseløst. Derfor vil jeg opfordre alle jer, der føler, at det nytter at hjælpe ofrene i en blodig krig, til at komme til støttekoncerten.
Politikersprog er det nye sort
Jens Overgaard Nielsen, Virum
Uffe Elbæk har mildt sagt ikke været god til at svare på oppositionens på mange forskellige måder formulerede spørgsmål, hvis substans har været: »Er du dum eller korrupt?« Hvilket måske i sig selv er et problem for en kulturminister. Må jeg som ubetalt spindoktor foreslå ham en frisk nyklassiker lånt fra selvsamme opposition: »Det kan jeg ikke sige. Jeg mener ikke, at du på nogen måde kan konkludere noget som helst omkring i forhold til, hvad jeg siger.«
Det vil bringe ham på retorisk bølgelængde med Venstres politiske ordfører, Ellen Trane Nørby. Politikersprog er i sandhed i mere end én forstand ’det nye sort’.
Integration, der virker, tak!
Liv Holm Andersen, integrations- og udlændingeordfører (R)
Regeringen lancerede i sidste uge sin integrationsreform En Styrket Integrationspolitik. Det er en reform med et nyt og solidt indhold. Omdrejningspunktet er, at der gøres op med integration som ét udskilt område frem for en naturlig del af hhv. social-, beskæftigelses- og uddannelsespolitikken. Der sættes fokus på at få prioriteret det, der har vist sig at fungere. Pointen er at få mere reel integration for pengene. Regeringen opretter en task force, som skal indsamle viden om metoder, der virker, og samtidig indføres et integrationsbarometer, som år for år skal følge udviklingen på ni essentielle områder.
Regeringen har blandt andet som mål at få 10.000 flere nydanskere i arbejde, at få løftet nydanske børn og unges resultater i grundskole og videreuddannelse samt at iværksætte bedre forebyggende tiltag i forhold til at begrænse uhensigtsmæssige subkulturer. Samtidig sættes der fokus på den gode modtagelse med bl.a. fokus på individuelle integrationsplaner og kommunal opkvalificering. Alt i alt tages der fat i udfordringerne – frem for at fokusere på svinekød i daginstitutionerne og parabolantennerne i de udsatte boligområder.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,5. december 2012,Ligestilling om 200 år?
11119,/debat/2011/11/adskillelse-loeser-problemet,Adskillelse løser ikke problemet,Rune Wolfhagen," Sognepræst og kirkeordfører for Dansk Folkeparti, Christian Langballe, mener ikke, en adskillelse af kirke og stat har nogen gang på Jorden.
— Hvad taler imod at adskille kirke og stat?
»Den danske lovgivning er blevet til over tusind år, og kristendommen har sat sit store aftryk på både den og vores kultur. Jeg mener, at loven tilsigter at sikre fællesskabet. Samtidig mener jeg, det er en krads skelnen, hvis man siger, fællesskabet har noget med tro at gøre, mens staten har noget med individet at gøre. Jeg vil sige, at Danmark er præget utrolig meget af kristendom. Netop derfor har kristendommen fortrinsret i Grundloven, og det mener jeg, den skal blive ved med.«
— Genkender du noget af det, Ole Wolf peger på i dagens kronik, f.eks. at barnedåb og vielser er blevet et rituelt show?
»Jeg kan godt genkende, at det kan blive udvendigt rituelt, men det, mener jeg, afhænger af præsten. Jeg har selv været præst i ti år, og jeg kan klart se en udvikling hen imod det, man kalder koncernkirken. Det er et frygteligt ord. Når biskopper begynder at tale om koncernkirken, som om den er en fabrik eller pølsemaskine, der skal være leveringsdygtig i ritualer, er det en åndeløs tendens, som man må gøre alt for at modvirke. Folkekirken er jo hverken en statskirke eller en serviceinstitution, men en medlemskirke.«
»Men jeg er uenig i, at en adskillelse af stat og kirke vil modvirke den tendens. Hvis man ser på Sverige, er kirken faktisk blevet meget politisk frem for at forholde sig til det, der er kernen, nemlig det kristne budskab. Det er et problem, især i de protestantiske lande, at kirken bare er blevet statens forlængede arm med hensyn til, hvad der er politisk korrekt nu og her. Jeg mener, at det kristne budskab minder om, at sådan er det ikke.«
Christian Langballe er altså enig i, at kirken i den henseende er degraderet til statens forlængede arm. Men han finder årsagen et andet sted, end Ole Wolf gør.
»Vi har en velfærdsstat, hvor intentionen var at tage vare på de svageste. Men vi har fået en barnepigestat, der tager folk i hånden fra vugge til grav. Det gør, at kirken begynder at opfatte staten som et forsyn, den skal falde på knæ for hele tiden,« siger han.
Staten tromler igennem
— Du lægger vægt på, at folkekirken er en medlemskirke og ikke en statskirke. Mener du så, det et problem, at de, der ikke er medlem, alligevel kan begraves?
»Jeg har selv stået i den situation, at jeg blev bedt om at begrave et menneske, der ikke var medlem af folkekirken. Der sagde jeg til de pårørende, at det godt kunne være et ønske, vedkommende havde, om ikke at begraves i kirken. Det synes jeg, man skal respektere, og derfor bør staten heller ikke komme med et sådant påbud.«
»Men igen er det præstens ansvar at være advokat for den afdøde og så sige, at det skal staten ikke tromle igennem, når nu vedkommende ikke har ønsket at være medlem. Det er en uting, når staten gør det.«
— Hvilke fordele er der ved den konstruktion, vi har i dag?
»Det, at der er et ægteskab mellem kirke og stat, og at Folketinget lovgiver for kirken, har gjort, at præster har ytringsfrihed. Der er ikke noget kirkeråd, der skal udtale sig om alt muligt. I stedet er hver enkelt præst ansvarlig for at forkynde det kristne budskab. Hvis man adskiller kirke og stat, vil jeg være meget bange for, at der kommer til at sidde politiserede præster og kirkefolk i et kirkeråd, der skal definere kirkens holdning til alt muligt, som vi netop har set det i Sverige. Den konstruktion, vi har, gør netop, at folkekirken ikke er politiserende, men at alle kan komme der.«
Folkets kirke
— Hvilke fordele er der ved folkekirken som en rummelig institution, der kan favne bredt?
»Forholdet mellem kirke og stat gør jo netop, at vi har en kirke for hele folket. Den livlige og vitale diskussion, der altid har været i folkekirken, skyldes jo netop, at der ikke har siddet en pave eller et kirkeråd og dikteret, men at alle kunne være der, og alle kunne komme. En kirke for hele folket.«
— Men det kræver vel stadig, man melder sig ind?
»Ja, det er klart nok. Men der er faktisk flere medlemmer af folkekirken, end der stemte ved valget, hvis man tæller de barnedøbte med. Så det er faktisk den mest folkelige institution i Danmark.«
— Men er det ikke netop fordi, der er mange, der døber deres barn i kirken uden at lægge synderlig vægt på indholdet i dåbsritualet?
»Jeg mener, det er præstens opgave at tage en samtale med de folk, der får deres barn døbt, for at sige, hvordan det er, og hvad de forpligter sig til.«
— Hvad kan man så gøre for at ændre på tendensen?
»Vi skal have høje forventninger til præsterne. De må ikke bare blive funktionærer, der gør, hvad man mener, staten forventer. Det skal være et sted, hvor der bliver markeret nogle holdninger, og vi kan sagtens bruge noget mere passion og lidenskab.«
»Min opfordring vil også være, at præsterne tager deres kald alvorligt, er til stede og forkynder og engagerer sig i den offentlige debat.«




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",5.0,12. november 2011," Sognepræst og kirkeordfører for Dansk Folkeparti, Christian Langballe, mener ikke, en adskillelse af kirke og stat har nogen gang på Jorden."
12258,/debat/2011/05/folkeskolelaererne-faaet-pisa-paa-hjernen,Folkeskolelærerne  har fået PISA på hjernen,Martin Bayer og Ulf Brinkkjær," Kan man stole på PISA-resultaterne? Det spørgsmål har OECD-eksperter og en række danske statistikere skændtes højlydt om de seneste uger. Ligegyldigt om PISA's anvendelighed viser sig at være tvivlsom eller ej, er ét sikkert: PISA er for længst blevet en målestok, som mange danske folkeskolelærere bruger særdeles aktivt i deres undervisning. Det viser et forskningsprojekt, som vi har gennemført ved Danmarks Pædagogiske Universitet (DPU).
I projektet fulgte vi 485 nyuddannede lærere, fra de begyndte at undervise i folkeskolen i 1998 og frem til 2007. De begyndte altså, inden PISA-testene satte ind, og oplevede tre PISA-testrunder (i 2000, 2003 og 2006), inden undersøgelsen sluttede. Formålet var at belyse lærernes professionelle udvikling og karriereforløb.
Undersøgelsens resultater levner ingen tvivl om, at PISA-testene i høj grad har påvirket lærernes syn på, hvad der er god undervisning og relevante undervisningsmetoder. I 2006 anførte en større andel lærere end i 1998, at de nu prioriterede undervisning i ét fag frem for tværfaglig undervisning. Samtidig var der tale om en statistisk signifikant stigning fra 1998 til 2006 i det antal af lærere, der prioriterede elevernes faglige udvikling frem for elevernes personlige udvikling. Lærerne lægger gennemsnitligt 20 pct. mere vægt på faglig end personlig udvikling og 10 pct. mere vægt på enkeltfaglig end tværfaglig undervisning i 2006.
På otte år forandrede lærerne altså væsentlige dele af deres syn på organisering af undervisningen og dens virkning på eleverne.
Forskydninger kan givetvis skyldes en lang række faktorer. Måske begyndte udviklingen mange år tidligere. Meget tyder dog på, at PISA og indførelsen af test i skolen udgør en del af forklaringen på lærernes forandrede syn på undervisningen. I 2006 anførte de lærere, der prioriterede undervisning i ét fag og især satsede på at fremme elevernes faglige udvikling, således, at det netop var PISA og test, der havde påvirket deres prioriteringer.
PISA-chok
Årsagen, til at PISA har gjort så stort indtryk på lærernes tankegang, er enkel: Offentliggørelser af PISA-undersøgelserne har i langt de fleste lande medført noget, der bedst kan betegnes som et PISA-chok. Politikere, forskere og skolefolk har stået i kø for at påpege, at elevernes faglige niveau skulle forbedres, om ikke andet så for at de kan klare sig bedre ved næste PISA-undersøgelse.
For mange skolepolitikere, forskere og skolefolk har PISA optrådt som et videnskabeligt bevis på den holdning til skolen, man havde i forvejen: Fagligheden i skolen burde hæves. At tale for det modsatte  altså mindre faglighed  har selvfølgelig ikke under nogen omstændigheder været tilrådeligt, hverken før eller efter PISA.
De, der gennem årene har peget på, at skolen også havde andre vigtige opgaver og funktioner end den særlige ikke-læseplansbaserede faglighed, der måles i PISA, har ofte måttet snige sig langs væggene på skoler og mange forskningsinstitutioner.
Spørgsmålet er imidlertid, om de PISA-chokerede har gjort sig klart, hvad det store fokus på testresultaterne betyder for skolen.
Når organiseringen af undervisningen i skolesystemet bliver mindre tværfaglig og overvejende tænkes at styrke elevernes faglige udvikling, er der ved at ske et skift væk fra den humanistiske dannelsestradition, som bl.a. Danmark og de nordiske lande har været inspireret af i mange år. I stedet fremmes en mere neoliberal angelsaksisk curriculumtradition. Mange opfatter PISA-undersøgelserne som direkte eksponent for denne retning. Der er tale om et skift fra en situation, hvor undervisningen primært tænkes at styrke elevernes personlige udvikling og derfor har et almendannende formål til en situation, hvor undervisningen overvejende skal have til hensigt at styrke elevernes faglige udvikling, fremtidig uddannelse og mulighed for at gøre sig godt på arbejdsmarkedet.
Dette skift kan få betydelige konsekvenser for folkeskolen. For det handler om, hvorvidt samfundet fortsat skal betro lærerne en relativ pædagogisk autonomi til at træffe professionelt begrundede skøn og beslutninger, eller om lærere i højere grad skal være et slags instrument for gennemførelse af undervisning og læseplaner fastlagt i manualer begået af eksperter uden for skolen.
I det hele taget har troen på værdien af lærernes pædagogiske autonomi både nationalt og internationalt været aftagende de senere år. Denne deprofessionalisering af lærerne kan langt fra forklares med PISA alene, men det virker, som om PISA er blevet brugt til at styrke den.
PISA timeout
Som nævnt diskuteres PISA-undersøgelsernes troværdighed for tiden. Med PISA-testenes store indflydelse på undervisningen og lærernes tankegang in mente ville det samtidig være passende at diskutere, om skolen forventes at skabe dannelse eller output.
Mange vil givetvis argumentere for 'både og'. Det forekommer at være en god idé. Den dannelsesorienterede læreplanstænkning og den outputfokuserede curriculumtænkning kan berige hinanden, ligesom vi kan lære meget af, hvordan man griber undervisning an i andre lande. Det kræver imidlertid både et langt tættere og mere fordomsfrit samarbejde mellem politikere, lærere, forskere, forældre og børn.
Samtidig ville det være inspirerende, hvis kommunikationen mellem parterne fik mindre karakter af skyttegravskrig mellem allerede eksisterende synspunkter. Debatten burde i stedet tage udgangspunkt i det faktum, at den opvoksende generation af mange grunde er udsat for et hidtil uset ekstremt uddannelsespres.
På den baggrund er det bemærkelsesværdigt og glædeligt, at langt de fleste børn og unge godt kan lide at gå i skole og har vænnet sig til test og karakterer  elementer indført af den babyboomer-generation, der som yngre stod for meget anderledes signaler.
Når børn og unge overvejende kan lide at gå i skole, hænger det dog kun i mindre grad sammen med PISA. Glæden skyldes, at lærerne gør et vedvarende og godt arbejde ... så længe de orker. En fjerdedel af en årgang nyuddannede lærere forlader branchen inden for de første 10 år.
En PISA-timeout kan bruges til at skabe et nyt møde mellem alle dem, der virkelig interesserer sig for børn og unges trivsel og fremtid. Det er der heldigvis rigtig mange, som gør. En PISA-timeout må bruges til et opgør med opfattelsen af, at øget faglighed primært skal forstås som øget kontrol, dokumentationspres og tests. Det udelukker ikke fremtidige PISA-undersøgelser, men det peger på behovet for, at vi spørger os selv: Hvad bruger vi undersøgelserne til, og hvordan befordrer de en visionær skoleudvikling?
Martin Bayer er institutleder på Institut for Kultur og Identitet, Roskilde Universitet. Ulf Brinkkjær er lektor på Institut for Pædagogik, DPU, Aarhus Universitet
Kilder: 'Professionslæring i praksis  nyuddannede læreres og pædagogers møde med praksis', Danmarks Pædagogiske Universitetsforlag 2003. 'Teachers' Professional Learning and the Workplace Curriculum.' i Bayer, M., Brinkkjær U., Plauborg H. og Rolls, S.(red): Teachers' Career Trajectories and Work Lives. Dordrecht: Springer 2009.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",5.0,6. maj 2011,"I projektet fulgte vi 485 nyuddannede lærere, fra de begyndte at undervise i folkeskolen i 1998 og frem til 2007. De begyndte altså, inden PISA-testene satte ind, og oplevede tre PISA-testrunder (i 2000, 2003 og 2006), inden undersøgelsen sluttede. Formålet var at belyse lærernes professionelle udvikling og karriereforløb."
9942,/debat/2012/05/reducerede-medie,Det reducerede medie,Georg Metz," I seks måneder har Radio24syv nu dagligt leveret de danske radiolyttere en lang række mere eller mindre vellykkede nyheds- og magasinudsendelser. Det var jo opdraget, således som det under den forrige regering blev bestilt og formuleret af daværende kulturminister Per Stig Møller (K).
Dermed fik Møller et gammelt ærkeborgerligt krav opfyldt og brudt sin gamle arbejdsplads DR’s monopol på landsdækkende radio. Godt nok, konkurrence og forandring skader ikke.
Skadet har Radio24syv heller ikke. I hvert fald ikke DR. 24syvs lyttertal er høfligt sagt til at overse og for nedadgående. Den nye radio er ganske enkelt ikke slået an og kommer derfor nu ud med en reformeret udsendelsesflade.
Umiddelbart ser disse krisestyrede ændringer seks måneder efter år 0 ikke ud til at rokke meget ved lytterattråen. Udsendelsestyperne forbliver de samme og består mestendels i studiesamtaler mellem to eller flere personer i en eller to stive radiotimer. Ofte drejer de som regel løst redigerede eller tilsyneladende uredigerede samtaler sig om livsstilsrelaterede emner, belyst af livsstilsbevidste personer årgang 1970-90.
Som sagt af et vittigt hoved (klummisten): Nogen har anbragt en åben mikrofon på et københavnsk cafébord og lader småsnakken gå. Det er nu ikke helt retfærdigt. Nogle magasinprogrammer er forberedt med værter, der har sat sig ind i tingene og stiller spørgsmål, der ikke er ringere end hos den store konkurrent, men tydeligt afspejler værtens egen holdning.
24syvs opdrag var uhyre detaljeret formuleret fra Møllers og de borgerliges hånd; man sikrede sig mod udskejelser og ville have (borgerlig) snakkeradio. Det forklarer noget. Men ikke alt.
Værsgo’ at snakke!
Så og så mange af programmerne skal ifølge opdraget være kulturrelaterede og debatskabende. Formen er sådan set fri, hvilket danner grundlag for den her luftede undren over, at friheden ikke udnyttes, men synes deponeret i den stort set ene, allerede nævnte programkategori: medarbejder(e) med gæster omkring mikrofon, værsgo’ og snak!
Det kan der som antydet komme meget godt ud af, afhængigt af hvem der snakker. Men pudsigt er det, at folk, der laver radio, udelukker sig selv fra at udnytte mediets utallige rige muligheder for lydillustration og montage. Vistnok cirkulerer der for tiden en ejendommelig fortidsfobisk fordom blandt radiofolk: at apropos- eller parallellyd eller musik til understøttelse eller viderebefordring af et synspunkt eller emne, er mediet fremmed – og uha da hører radioens fortid eller 70’erne til.
Den samme holdning gør sig åbenbart gældende i DR, hvor montagen er gået ind til sit stille efterliv. Intet hørbart talent står parat til at trodse fordomme og redaktører og udfordrende forsøge en revitalisering af mediet.
Det kan jo heller ikke nytte noget, hvis redaktørerne ikke vil have den slags på købers marked.
Men hermed afskærer begge stationer sig selv og lytterne fra hhv. at skabe og opleve radioen som kunstart eller radioen som et flerdimensionalt medie i såvel abstraktion som konkretisering.
For få år siden var DR førende på radiomontage og slæbte alverdens priser hjem. Det lader ikke til, at ledelsen føler trang til at lade genren videreføre, eller at dette overhovedet ligger inden for radioledelsens horisont.
Nogen større mystik om montagen af den ene eller anden art behøvede der ikke være. Det er såmænd meget enkelt og er ikke mere forældet, end når tv gladelig sender dramadok i timevis. Genren blev faktisk udviklet og dyrket i radioen, der kan gøre krav på paternitet.
Den Julius Bomholtske farlige radio var i perioder noget nær identisk med montagen som dokumentarisk kommentar, og det daværende Radioråd var af samme årsag med jævne mellemrum ved at besvime og krævede senere klassikere slettet og genrens originale ophavsmænd som Viggo Clausen og Steen Albrechtsen fyret.
Det bedste argument mod monteret eller redigeret radio er, at det tager længere tid og er dyrere. Sådan er det med det kunstneriske. Til gengæld kan god kunst gøre stærkere indtryk end småsnak i cafeen.
Man kopierer det dårligste
DR sender løbende: Radioklassikeren, der repeterer disse fortidens radioværker, herunder montagerne. I de mere reportageagtige af dem, produceret af mindre ånder, rasler skelettet, og tidens tand gnaver.
Men montager af de store radiofolk bliver stående som ægte vidnesbyrd – ikke alene om den fortid, hvorfra stoffet er hentet, men om almenmenneskelige forhold til alle tider. Kort sagt kunst.
En anden hindring for eventuelt ambitiøse montører er mediemedarbejdernes generelt usikre og stilforvirrede sprogbehandling. Det er hverken montørernes eller ’tidens’ skyld, men den i årevis totalt manglende professionelle sproglige uddannelse i DR. Hvis man indlæser de sædvanlige jargonprægede besynderlige over- og fejlbetoninger i teksterne, som det lyder i det meste oplæste stof i DR, kommer der ikke meget kunst ud af det. Så kan man lige så godt lade være, når det hele lyder som morgenfladens falske veloplagthed eller en speedet Malko-konkurrenceværtinde i stropløs hysterisk institutionel selvbegejstring.
Radio24syv lader heller ikke til at gøre sig overvejelser om mere bearbejdede genrer. Mærkværdigt, eftersom stationen huser sin generations mest interessante radio- og tv-formidler i Mikael Bertelsens finurlige talent.
Konkurrencen har altså, som dengang TV 2 lanceredes, ikke medført egentlig fornyelse og raffinering af genrerne. Som med TV 2 er der bare kommet mere af det samme. Da det nye tv var blevet en publikumssucces, skyndte DR sig at efterligne opskriften.
I radiomæssig forstand synes DR i drift mod en fællesnævner lavere end DR’s egen. Man har en fællesnævner, til man finder nogle andres. En sjov strategi. I stedet for at opruste de spidskompetencer, som ligger i selve fundamentet til ens eget hus.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",18.0,19. maj 2012,"I radiomæssig forstand synes DR i drift mod en fællesnævner lavere end DR’s egen. Man har en fællesnævner, til man finder nogle andres. En sjov strategi. I stedet for at opruste de spidskompetencer, som ligger i selve fundamentet til ens eget hus."
129,/debat/2016/05/neoliberalismens-bannerfoerer-kommet-fornuft,Neoliberalismens bannerfører er kommet til fornuft,Jesper Jespersen," Noget skelsættende er ved at ske i den globale diskurs om verdens økonomiske tilstand. Efter et banebrydende forskningspapir om ulighed og dens negative konsekvenser for vækst kommer Den Internationale Valutafond (IMF) nu med endnu et, der sætter spørgsmålstegn ved den politik, IMF selv har anbefalet i de seneste 30 år.
Det er en vigtig selverkendelse, idet IMF direkte har påtvunget de lande, der ønskede at få bevilliget lån, et sæt lånebetingelser under fællesbetegnelsen Washington Consensus. Disse lånebetingelser var kendetegnet ved at være udsprunget af neoliberal ideologi, men blev fremstillet som den eneste mulige løsning uden ideologiske undertoner. Landene har skullet underskrive en fælles ’hensigtserklæring’ dikteret af IMF vedrørende den økonomiske politik, som de så skal følge for overhovedet at opnå en låneaftale.
Når lånet så er bevilliget, udbetales det i rater, der én efter én frigives, når de aftalte politiske indgreb med hensyn til deregulering, privatisering, offentlige besparelser og beskæring af arbejdstagernes rettigheder er gennemført.
Et sådant forløb har blandt andet Grækenland været underkastet i de seneste fem år. Resultatet er ikke udeblevet: En million flere grækerne er i dag karakteriseret som fattige, og bruttonationalproduktet pr. indbygger er i dag 20 procent lavere end i 2010.
Dette er ikke det første, men det hidtil mest spektakulære eksempel på en fejlslagen økonomisk udvikling med afsæt i neoliberale dogmer.
Men nu har IMF’s forskningsafdeling endelig stillet sig selv spørgsmålet: Hvilke historiske erfaringer er der med hensyn til de samfundsøkonomiske effekter af den neoliberale politik? Det kan synes at være en bagvendt fremgangsmåde. I mere end 30 år har neoliberal politik været ordineret, og først nu undersøges det, hvilken effekt denne neoliberale medicin har haft på patienterne – og der er uhyggeligt mange.
Klare konklusioner
Nuvel, bedre sent end aldrig. I juni 2016-nummeret af IMF’s magasin Finance and Development fremlægger tre af valutafondens forskere deres nyeste resultater vedrørende aspekter af neoliberal politik: henholdsvis deregulering af internationale kapitalbevægelser og nedskæringspolitik (austerity policy).
Forskerne har ikke kun kigget på ét land, men på mere end 200 eksempler på henholdsvis deregulering og nedskæringer i knap 150 lande. Ligesom de også har set på andre forskeres studier af disse politikker, og hvorfor de ikke alle når samme resultat, hvilket ofte skyldes væsentlige metodemæssige forskelle.
IMF’s forskningsafdeling er dog overraskende klar i sine konklusioner, der understøtter den kritik, som en række udviklingsøkonomer tidligere har artikuleret af den neoliberalt inspirerede økonomiske politik:
1. Deregulering af de finansielle markeder har mere end fordoblet risikoen for, at alvorlige bank- og valutakriser efterfølgende opstår. Og ikke nok med det. Disse kriser har givet et forstærkende bidrag til den i forvejen underliggende tendens til øget ulighed.
I artiklen sættes der således spørgsmålstegn ved hensigtsmæssigheden af frie finansielle kapitalbevægelser, navnlig de kortfristede, da de øger risikoen for finanskriser – hvem sagde Asien i 1998 og Vesten i 2008? Kun egentlige erhvervsrelaterede kapitaltransaktioner, såkaldt direkte investeringer, synes ikke at destabilisere de finansielle markeder.
Ud med klicheerne
2. Nedskæringspolitik har en utvetydig negativ effekt på BNP og på beskæftigelsen, ligesom den i de lande, der er undersøgt, også har øget uligheden.
Hidtil har det dog været antaget, at disse negative effekter af henholdsvis finansielle kriser og nedskæringspolitik var forholdsvis kortvarige, og at økonomierne efterfølgende rettede sig op og fik fornyet vækst. Udtryk som ’kreativ destruktion’ og ’ekspansiv finanspolitisk konsolidering’ er tilbagevendende klicheer i det neoliberale vokabularium.
Men også her må IMF’s forskningsafdeling melde hus forbi. Disse effekter er ikke repræsentative for de resultater, der kan nås i det store og omfattende datamateriale, som er lagt til grund.
Og som noget relativt nyt peger forskerne yderligere på konsekvensen af, at øget ulighed kan hæmme væksten: »Der er nu et stærkt empirisk belæg for gyldigheden af det argument, at ulighed kan reducere både niveauet for og varigheden af den økonomiske vækst.«
Derfor anbefaler IMF-forskerne politikerne både at være proaktive med hensyn til etablering automatiske konjunkturstabilisatorer og omfattende uddannelsesprogrammer, og – når krisen så rammer – at mindske tendensen til stigende ulighed gennem skatte- og udgiftspolitikken. Hvortil forfatterne tilføjer: »Heldigvis er frygten for, at en sådan omfordelingspolitik nødvendigvis skulle skade væksten, ubegrundet.«
IMF’s forskningsafdeling aftvinger sig betydelig respekt, når den uden at ryste på hånden fremlægger solidt forankret empirisk forskning, uanset at konklusionerne er politisk ukorrekte. Et eksempel til efterfølgelse.
Jesper Jespersen er professor ved Roskilde Universitet




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",38.0,1. juni 2016,"Men også her må IMF’s forskningsafdeling melde hus forbi. Disse effekter er ikke repræsentative for de resultater, der kan nås i det store og omfattende datamateriale, som er lagt til grund."
4210,/debat/2014/09/svenskere,De svenskere,Georg Metz," Lederen af det svenske Centerparti – en civiliseret pendant til det hjemlige Venstre – blev i Berlingeren bedt om at forholde sig til danskernes syn på flygtninge. Partileder og erhvervsminister i den svenske borgerlige regering Annie Lööf konstaterede høfligt at hun i hvert fald ikke forstår Dansk Folkeparti. Som borgerlig står hun for solidaritet og humanisme. På dette grundlag forpligter man sig til at bistå folk på flugt og holde grænserne rimeligt åbne.
I Sverige betyder den liberale flygtningepolitik en merudgift i de næste tre år på beregnet 48 milliarder kroner.
Statsminister Fredrik Reinfeldt, formand for de konservative Moderaterne, har udstukket kursen og ganske kort tid før det svenske Riksdagsvalg meddelt at svenska folket ikke skal forvente lettelser lige med det samme. Når Mellemøsten brænder, og Ukraine vakler, har et rigt land som Sverige en klar forpligtelse over for forventede flygtninge i en kriseramt verden.
For nu at resumere: en konservativ statsminister for at det ikke skal være løgn trængt i meningsmålingerne meddeler i valgkampens slutning at hans vælgere skal bekoste 48 milliarder kroner på flygtninge.
Sådan gør de i Sverige.
Annie Lööf forklarer den danske avis at Sveriges politik også har selviske begrundelser: Flygtninge er en ressource. På overskueligt sigt en stor gevinst for et driftigt samfund med tillid til sig selv, til borgerne og til fremmede. En kraftig stimulans for svensk foretagsomhed, for innovationen og for indtjeningen som sådan, siger ministeren. Kort sagt: tilvandrede mennesker er også en god forretning. Man er vel borgerlig, det skal kunne betale sig at få folk i arbejde. Ingen sentimentalitet, tak!
Integration til debat
I regeringsduelige svenske partier problematiserer man ikke folks tøj- og spisevaner og religion og farer varsomt frem. Dog uden at vige tilbage for debat om integration, men fuldt bevidst uden om Sverigedemokraterna der holdes på arms afstand i det gode selskab. Hvorfor diskutere på det niveau, når det kan undgås. Hvem bliver klogere af systematiseret forsnoskethed? Trods danske røster om ytringsfrihedsundertrykkelse i Fosterlandet – i modsætning til de selvforherligende ytringsorgier i Danmark – viser statistikken noget andet: At Sverige i højere grad end danskerne sætter indvandring og flygtninge til debat. Mens der siger og skriver var fire debatarrangementer om integration under Folkemødet på Bornholm i år, var der over det femdobbelte ved Almedalsveckan, det tilsvarende svenske årsmøde på Gotland.
Det er efterhånden lykkedes det neonationale højre i Danmark at fremstille svensk politisk kultur som noget nær en partikongres i Nordkorea og retssikkerheden som Stalins domstole. I forgangne uge drog en delegation af det antimuslimske sveafobiske Trykkefrihedsselskabet over Sundet for belære de indfødte om dansk frisind. En svensk plakatsmører har hængt navngivne minoritetspersoner offentligt ud i groft nedsættende grafiske fremstillinger og er blevet dømt efter loven. Det er for galt!
Radio24syv kørte i sommer et fast program som ironisk, men i emnevalg alvorligt ment som en ’frihedens stemme’ rettet mod det trælbundne ytringsberøvede Sverige.
Ubærligt for toneangivende danske meningsdannere på den blånende fløj er svenskerne uhelbredeligt politisk korrekte, værre kan dét dårligt blive.
Grov usandhed
Heroverfor står den danske ytringsfrie frimodighed der ustandseligt demonstrerer civilcouragen og ytrer alle formørkede impulser, indestængte fordomme og fortrængte fobier og konsekvent i processen promenerer stoltheden over at kunne gøre det. I modsætning til de politisk korrekte, røvkedelige svenskere der holder det fladpandede, det bøvede og nederdrægtige i dunkle drifter skjult bag facaden. Men kun til den dag hele lortet eksploderer i tarmindhold og bræk.
Med vold og magt og rigtige meningers dødvægt har svenskerne maset det ukorrekte ned i den nationale trykkoger, og nu ryger låget af, Du gamla du fria, og der står så pludselig Sverigedemokraterna som svarer til Dansk Folkeparti, og der kan man bare selv se hvor galt det kan gå, når man ikke lader alt det skidne komme ud i luften! Eller hvordan var det nu det var?
Og så er der altså bare det ved det, at det oven i købet er en grov misforståelse eller usandhed at svenskerne ikke diskuterer integrationsproblemer. Til gengæld uden at falde for det farlige vås og bagvendte nonsens, der har plaget Danmark i snart 20 år: at man bare skal lufte sin lurvethed og lukke landet.
Enhver tosse bør kunne indse at accepteres det alment i den politiske samtale at udtale om andre mennesker hvad fanden det skal være med pligt til grovheder, så bliver debattens niveau og kvalitet jo som tonen. Form og indhold som bekendt. Værd at erindre med ytringsfestens tømmermænd: Handling følger ordet.
Mens DF’s repræsentanter sammenligner kvinders tørklæde om håret med hagekors og heilende horder, taler Annie Lööf om respekt for andre, om solidaritet og en humanistisk holdning.
Man hører i sit martrede indre øre hylet af hån mod denne politisk korrekte svensker.
Mere følsomme sanser – til høflig opklaring for de undrende svenskere – opfanger det nationale danske kompleks over for broderfolket. Et tårnhøjt fuldt berettiget mindreværdskompleks der får Malmös Turning Torso til at ligne et muldvarpeskud på bunden af et hul i jorden.
Ønsker man ydermere at plage sig selv, konstateres den nu højlydt udtalte danske reaktion på de svenske planer om at modtage over 300.000 flygtninge over de næste fire år.
Ikke at man tilbyder at give en hånd med.
Uha nej, men tænk hvis en og anden uønsket nysvensker tager med toget over bron.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",10.0,13. september 2014,Grov usandhed
4404,/debat/2014/08/israel-baerer-stoerste-ansvar,Hvad hvis Israel bærer det største ansvar?,Mai Møller Nielsen," På besynderlig vis gælder andre regler i diskussionen om Israel-Palæstina-konflikten end i tilsvarende politiske diskussioner. Her tænker jeg særligt på reglen om, at man skal kritisere begge parter ligeligt for at blive anset som en lødig og nuanceret debattør med et gyldigt argument.
Synspunktet kom blandt andet til udtryk i en Facebook-kommentar fra Naser Khader den 9. august, hvori han skrev følgende med henvisning til sangerinden Szhirley, der under et arrangement i modeugen bar en partisanerkjole:
»… tænk, hvis en dansk sanger med palæstinensisk baggrund bar en kalot eller Davidstjerne til modeuge og sagde: ’Jeg skammer mig over mit palæstinensiske folk og over Hamas terror’. Jeg tror, helvede ville bryde løs, og hun ville blive kaldt zionist, forræder, luder, datter af en hund osv.«
Og videre:
»Mit mål er at pege på den manglende selvkritik blandt palæstinensere, arabere og muslimer. Hvis nogen er selvkritiske, så skal de skamme sig, eller også har de tabt sutten.«
Men sæt nu palæstinenserne – og mere mærkværdigt; araberne og muslimerne – ikke synes, de har noget at skamme sig over?
Når Khader og andre kræver denne evigt ligebyrdige selvransagelse og ligebyrdige kritik, forskydes debatten.
Man skal helt rigtigt forholde sig lige kritisk til begge parter i udgangspunktet, men det kan og skal ikke hindre, at man når frem til en konklusion, der yder mest kritik over for én af parterne. Vi bør således sondre mellem tilgang og konklusion.
Når man blander de to sammen, ender man med et: »Hvis du ikke kritiserer begge parter lige meget, er dit indlæg ligegyldigt, da du har vist dig unuanceret og konsekvent partisk«.
Men hvad nu, hvis det forholder sig sådan, at man har været lige kritisk over for begge parter, men at konklusionen ikke desto mindre er, at der er grund til at kritisere den ene part mere end den anden?
Flere nuancer
Jeg har selv engang tilhørt gruppen af mennesker, der fastholdt, at israelere og palæstinensere var lige ansvarlige for konflikten. Jeg antog, at de, som fandt Israel hovedansvarlige, var enten verdensfjerne halalhippier eller ultrasocialister.
Det var med præcis den tilgang, at jeg i 2009 ville skrive bacheloropgave om Hizbollah, hvilket i sagens natur krævede grundig indføring i den israelsk-palæstinensiske historie.
Jeg læste derfor forskellig forskningslitteratur, og jo mere jeg læste, desto mere frustreret blev jeg. Det, jeg læste, svarede nemlig ikke til mine forventninger. Israels gentagne overtrædelser af internationale konventioner og indskrænkelse af almindelige palæstinenseres levegrundlag gjorde det umuligt for mig at fastholde det ellers så anerkendte 50/50-perspektiv.
Noget lignende skete på kandidaten, da jeg besluttede mig for at undersøge Hamas. Min antagelse var, at bevægelsen var en vanvittig terrororganisation. Men seancen gentog sig.
Det stod hurtigt klart for mig, at Hamas kun er opstået og bestået i kraft af de uheldige strukturer, som Vesten, Israel og udviklingen i Fatah har forårsaget. I dag kan jeg således sagtens på en og samme tid begræde Hamas’ fundamentalistiske og frihedsbegrænsende fortolkning af islam og forstå, hvorfor de opstod og har haft succes.
Jeg kan se, at de er en hindring i fredsprocessen samtidig med, at jeg anerkender deres rolle som legitim modstandsbevægelse.
Hvorfor skal man skamme sig?
Tænk, hvis vi indførte samme 50/50-præmis i andre diskussioner uden sammenligning i øvrigt: For hver gang du har udtalt dig kritisk om Putin, skal du gøre ligeså om Porosjenko, Merkel og Obama. For hver gang du har udtalt dig kritisk om IS, skal du gøre ligeså om Peshmerga. Nej, vel?
Sluttelig vil jeg slå fast, at jeg sympatiserer med Szhirleys holdningstilkendegivelse, men at jeg bestemt ikke mener, at hun er særligt forpligtet til det qua sin jødiske baggrund. For at eksemplificere dette vil jeg tillade mig at citere en tidligere elev: »Jeg forholder mig kritisk til, at Monte Carlo elsker jøderne. Det er fint nok med et program om konflikten, men hvorfor indgår ’jøderne’ i titlen? Jeg er jøde, men jeg er ikke zionist, og jeg ønsker ikke at blive associeret med Israel.«
I det hele taget forstår jeg ikke den store trang til, at vi alle skal skamme os. Det er en anelse for luthersk-missionsk til min smag. Kunne vi fokusere på det velunderbyggede argument i stedet?
Mai Møller Nielsen er adjunkt i religion og samfundsfag




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",3.0,20. august 2014,Hvorfor skal man skamme sig?
9986,/debat/leder/2012/05/skridt-frem-aegteskabet,Et skridt frem for ægteskabet,Martin Burcharth," Tidspunktet var næppe velvalgt. Ikke desto mindre havde præsident Barack Obamas tilsagn onsdag i et tv-interview om hans ’personlige’ støtte til ægteskab for bøsser, lesbiske, biseksuelle og transpersoner stor historisk betydning – ikke alene i USA, men verden over, hvor en amerikansk præsidents holdning kan vinde genklang.
Kommentatorer drog i går paralleller til andre befolkningsgruppers kamp for deres borgerrettigheder i amerikansk historie, eksempelvis de sortes i 1960’erne og senere handicappede amerikanere.
»Ingen forbedring af borgerrettighederne er blevet bakket op af den amerikanske befolkning, uden at en præsident først har udtrykt sin støtte, og jeg har ingen grund til at tro, at denne sag vil blive en undtagelse,« bemærkede New Yorks partiuafhængige borgmester, Michael Bloomberg.
Præsident Obamas beslutning kommer efter mange års tøven. Da en ung Obama stillede op som kandidat til Senatet i Illinois i 1996, støttede han homoseksuelt ægteskab, et på det tidspunkt modigt standpunkt at indtage for en politiker. Men som senatskandidat i 2004 og præsidentkandidat i 2008, tog han et skridt tilbage ved kun at støtte registreret partnerskab.
Som præsident har Obama dog taget afstand fra det republikanske lovinitiativ The Defense of Marriage Act, som vil forbyde homoseksuelt ægteskab i alle 50 delstater. Obama ligger på linje med de fleste juraeksperter i det synspunkt, at initiativet er i strid med USA’s forfatning, som kræver, at delstaterne sikrer borgernes lige ret for loven, hvilket er synonymt med at forbyde forskelsbehandling.
Måske noget uoprigtigt hævdede Obama i tv-interviewet, at hans synspunkt på homoseksuelt ægteskab har »udviklet sig« gennem årene, og at han havde anset registreret partnerskab som løsningen. Men den forklaring holder ikke vand, fordi registrerede partnere i USA ikke nyder de samme rettigheder i det offentlige rum som heteroseksuelle ægtefæller.
Obama sagde videre, at hans og hans families holdning er blevet påvirket af de mennesker, de omgiver sig med – altså homoseksuelle par. Det er en erfaring, som flere og flere amerikanere gør sig, hvilket utvivlsomt har bidraget til en øget opbakning til homoægteskab fra 32 pct. i 1996 til 50 pct. i 2012. At være vidne til forskelsbehandling af ens egne venner og bekendte gør en betydelig forskel. Men denne oplevelse af dyb uretfærdighed er ikke en pludselig åbenbaring i Det Hvide Hus. Den iagttagelse havde Obama allerede gjort i 1996.
Der er åbenlyse politiske grunde til, at præsidenten valgte side i det kontroversielle spørgsmål midt i en valgkamp. Ifølge hans rådgivere ville han i alle tilfælde have meldt ud inden partikongressen i september i North Carolina, som ved et pudsigt tilfælde netop har vedtaget et forbud mod homoseksuelle vielser. Det skyldes, at toneangivende kræfter i det udvalg, der har til opgave at udforme partiets politiske base, presser på for at inkludere et punkt om legalisering af homoægteskab. Hertil skal lægges, at vicepræsident Joe Biden – måske ved en fortalelse – i sidste uge erklærede sin støtte.
Og som rosinen i pølseenden stod Obama i går aftes til at indsamle 15 mio. dollar under en middag i Hollywood-skuespilleren George Clooneys hjem i Los Angeles, hvor han utvivlsomt ville være blevet udspurgt om hans holdning. Alt det malede ham op i et hjørne.
Umiddelbart skulle man tro, at Obamas udspil er politisk risikabelt. Det er næppe tilfældet. I valgkampen har præsidenten brug for at appellere til to grupper: de unge, hvor op mod 70 pct. støtter homoægteskab, og USA’s velstående gay community, hvis øgede pengebidrag forventes at ville opveje lavere donationer fra et Wall Street, som har set sig sur på Obama. Mitt Romney, der under senatsvalget i Massachusetts i 1994 var større tilhænger af homoseksuelles rettigheder end hans rival Edward Kennedy, kan omvendt bruge sin modstand mod homovielser og registreret partnerskab til at fyre op under sin partibase. Facit kan blive et nulsumspil. Hvis Obama havde været virkelig modig og fremsat et lovinitiativ til lovliggørelse af det i alle delstater – kun seks tillader homovielser – ville det have gjort en reel forskel for de diskriminerede. Nu må de stille sig tilfredse med en symbolsk anerkendelse og langmodigt vente på en virkeliggørelse af deres drøm om lige ret for loven.
",4.0,11. maj 2012,"Som præsident har Obama dog taget afstand fra det republikanske lovinitiativ The Defense of Marriage Act, som vil forbyde homoseksuelt ægteskab i alle 50 delstater. Obama ligger på linje med de fleste juraeksperter i det synspunkt, at initiativet er i strid med USA’s forfatning, som kræver, at delstaterne sikrer borgernes lige ret for loven, hvilket er synonymt med at forbyde forskelsbehandling."
2715,/debat/2015/04/sydafrika-maa-konfrontere-voldskultur,Sydafrika må konfrontere sin voldskultur,William Gumede," Den seneste bølge af ??dødbringende fremmedfjendske angreb mod udlændinge fra andre afrikanske nationer har bragt skam over Sydafrika. Det samme har den sendrægtige reaktion fra Sydafrikas regering. Begge dele kan føres tilbage til kræfter, der simrer under overfladen, og som fra tid til anden flammer op i voldsomme eksplosioner.
Den manglende vilje til ærligt at erkende og sætte ind mod underliggende samfundsmæssige problemer har forværret disse seneste voldsudbrud, som har kostet mindst seks mennesker livet og ført til fordrivelse af tusinder. Samtidig med at den fremmedfjendske vold har spredt sig som en steppebrand, har regeringen ikke blot undladt at indsætte hæren i de berørte samfund. Den har også forskanset sig i en tilstand af benægtelse ved at hævde, at der ikke var tale om fremmedhadsmotiveret vold, og at volden kun bestod af »enkeltstående hændelser«.
Dybt mistænksomme
Sydafrika er et dybt voldeligt samfund, og i sidste ende har voldskulturen sine rødder i kolonialismens og apartheid-epokens vold – og de undertrykte befolkningsgruppers modvold.
Ud over at være et af verdens mest heterogene samfund er Sydafrika også en nation, hvor de forskellige etniske samfund kan være dybt intolerante over for hinanden. Apartheidsystemet har ved sin konsekvente ghettoisering af etniske grupper – personer med forskellig hudfarve eller sprog – efterladt en arv, hvor fordomme ikke blot trives interracialt, men også imod sorte afrikanere med herkomst uden for landet.
Som resultat er både sorte og hvide sydafrikanere dybt mistænksomme over afrikanere fra nord for Limpopo. Afrikanske indvandrere udsættes for voldsomme angreb, fordi gerningsmændene tror, at politiet ikke vil retsforfølge dem med samme iver, fordi ofrene er udenlandske og ikke ’ligesom os’.
Fremmedfjendske udtalelser fra nationale ledere har forstærket problemet. Kong Goodwill Zwelithini, traditionel leder af de etniske zuluer, har således sagt, at de afrikanske migranter bør »pakke deres sager og gå væk«, fordi de angiveligt tager job og offentlige midler, der var bestemt for de lokale.
Præsident Jacob Zuma sagde sidste år, at de sydafrikanske sorte ikke skal opføre sig, som om de var »typiske sorte fra Afrika«. Og generalsekretæren for ANC, Gwede Mantashe, skød skylden for uroen i Sydafrikas platinbælte på »udlændinge«.
To samtidige kriser
Den sidste bølge af fremmedfjendske angreb kom i 2008, på højden af ??den globale finansielle krise. Lige nu står den sydafrikanske økonomi igen ved en ’korsvej’, som finansminister Nhlanhla Nene udtrykte det i sin budgettale tidligere i år.
Efterhånden som økonomien forværres, vil de fattige sorte og de afrikanske immigranter konkurrere om knappere ressourcer på township-niveau. Afrikanske immigranter vil ofte være bedre uddannede og mere ressource-stærke end lokalbefolkningen – og den lokale reaktion kan så blive at ty til vold for at udrydde konkurrenterne.
Sydafrika står over for to samtidige kriser: Regeringen evner ikke at levere effektive offentlige tjenester til de fattige, mens økonomien er i krise med tab af arbejdspladser i den private sektor og i stigende grad også i den offentlige sektor.
Mange fattige sorte sydafrikanere oplever, at de demokratiske institutioner, såsom parlamentet, lader dem i stikken. Derfor søger folk i stigende grad svar i populistiske, tribalistiske, etniske og fundamentalistiske ’løsninger’. De leder efter syndebukke, det være sig ’kapitalister’, ’bosættere’ eller ’fremmede’.
Retsforfølgelse er nødvendig
Mange desillusionerede borgere vender sig derfor i stigende grad fra politik eller afholder sig fra at stemme. Skønt ANC klarede at få 62 procent af stemmerne ved sidste års i nationale valg, er partiet ved at miste grebet om det sorte samfund. Endnu står ingen klar til at erstatte partiet.
Præsident Zuma må opsøge ofrene. Han må ses omfavne dem og undskylde som landets leder for den kvalmende vold, der er blevet udøvet imod dem. Og Kong Zwelithini, zuluernes leder, må også undskylde offentligt over for de berørte afrikanske indvandrersamfund.
Desuden må hæren straks sættes ind i de berørte områder. Gerningsmændene bag den xenofobiske vold må desuden retsforfølges med stor konsekvens for at demonstrere, at nationens demokratiske institutioner og samfundet som helhed ser med stor alvor på forbrydelser imod udenlandske afrikanere.
Den tidligere bølge af fremmedfjendske angreb og regeringens uengagerede reaktioner imod dem var en af ??de faktorer, der bragte præsident Thabo Mbeki til fald. Den nuværende runde af fremmedfjendsk vold vil sandsynligvis få negativ effekt på den skrøbelige økonomi og på Sydafrikas relationer til andre afrikanske lande. Ligesom skammen over vores medskyld kan være et forvarsel om begyndelsen på enden for ??Zumas præsidenttid.
William Gumede er Sydafrika-ekspert, tilknyttet Oxford Universitet
© The Guardian og Information 
Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,23. april 2015,Oversat af Niels Ivar Larsen
13177,/debat/2010/11/integrationsproblemer-aerkedanske,Integrationsproblemer er ærkedanske,Mikkel Flohr," De seneste stramninger af reglerne for familiesammenføring er blot et lille pip i en omfattende debat om indvandring, der har domineret det politiske landskab i mange år. For at forstå, hvad den egentlig handler om, er man nødt til at se tilbage på, hvordan den har udviklet sig over tid, og hvordan de såkaldte integrationsproblemer hænger sammen med andre problemtyper i det danske samfund. Debattens udgangspunkt blev skabt af traumatiske baggrunde, problemer med overførslen af uddannelsesmæssige kvalifikationer, manglende forhåndskendskab til samfundet, social belastning, generel forskelsbehandling og egentlig racisme. Dette resulterede i et synligt dvs. etnisk segment af socialt udsatte bestående af flygtninge og indvandrere, som gav politikerne mulighed for at lægge afstand til nogle af de sociale problemer i det danske samfund.
Når vi ser på disse problemer er ordet sociale vigtigt. Det repræsenterer den forudgående forestilling om et fælles (velfærds-)samfund, hvis sociale og økonomiske problemer det var et fælles anliggende, ansvar og ønske at løse. I stigende grad begyndte politiske aktører at benytte vendinger som gæstearbejdere, indvandrere, nydanskere og danskere af anden etnisk herkomst. Herved blev specifikke, danske, sociale problemer oftere og oftere fremstillet som udefrakommende. Altså problemer med rødder uden for vores samfund og dermed også vores ansvarsområde.
Denne nye forklaringsmodel fjernede det politiske ansvar for de socialt udsattes skæbne og skabte derudover mulighed for at mobilisere på baggrund af den latente racisme, der eksisterede i visse dele af befolkningen. Et populistisk greb, som har vist sig så effektivt, at selv rockerne har benyttet sig af det.
Begrebet indvandrere refererer typisk til personer, som er vokset op i Danmark, skønt begrebet i sin sproglige forstand antyder det modsatte. Det drejer sig om personer, der har gået i danske skoler og fritidsklubber, kun eksisterer i en dansk geografisk sammenhæng og oftest også med dansk statsborgerskab. I indvandrerdebatten har begrebet dog udelukkende været brugt til at distancere disse mennesker fra den førnævnte danske sammenhæng.
Fremmed baggrund
Indvandrere og det utal af synonymer, som hjemsøger den offentlige debat, bruges oftest i flertal. Derfor bliver det en betegnelse for en gruppe uden meget plads til individuelle forskelle. Trods gruppens synlighed kunne den ikke præsenteres som racebetinget uden at skræmme midtervælgerne og blev i stedet præsenteret som et produkt af en fælles kulturel baggrund. En fremmed kulturel baggrund, som ikke blot var underlegen, men også direkte inkompatibel med det danske samfund og dets love. Denne kultur var forklaringen på deres sociale marginalisering.
Uden skelen til de manglende kulturelle og sproglige sammenfald blev individer med forældre af f.eks. kurdisk, somalisk, pakistansk eller palæstinensisk baggrund uproblematisk sammenskrevet som en homogen kulturel gruppe. Der var enten tale om decideret racisme eller en arrogant etnocentrisk fortolkning af verdens kulturelle mangfoldighed  hvis ikke begge to.
Det, der oprindeligt kunne definere gruppen, var et sammenfald af overførselsindkomster, socialt belastede boligkvarterer, fattigdom og kriminalitetsstatistikker. Med andre ord var der tale om et fænomen, som primært var socialt og økonomisk betinget. Ikke etnisk eller kulturelt  som prædikaterne ellers insinuerede. Vi kommer dog ikke udenom, at indvandrerdebatten i stigende grad skabte dens objekt: En fælles indvandrerkultur. En dansk indvandrerkultur.
Forudsætningen for denne kultur var den fælles sociale og økonomiske position. Den blev suppleret af den stigende stigmatisering af indvandrere i den offentlige debat. Politikernes og samfundets manglende anerkendelse af specielt unge efterkommere af indvandrere underkendte i sidste ende værdien af anerkendelsen fra majoritetssamfundet.
Den aggressive tone i den offentlige debat opfattedes af mange som repræsentativ for det samfund, de var vokset op i, men efterhånden også følte sig udstødt af. Det bevirkede, at man som fremmed nu ikke spurgte, hvad man kunne gøre for sit land, men hvad det nogensinde havde gjort for en. Og hvad dette tilhørsforhold betød  ud over et rødbedefarvet pas og mistænksomme blikke.
I et forsøg på at opveje den manglende sociale anerkendelse opbyggede nogle af de rodløse rødder alternative fællesskaber. Som regel bestående af alskens socialt udsatte, herunder 2. generations kultur- og pigmentbelastede, der definerede sig negativt over for det nationale fællesskab. Den negative selvdefinition blev komplet med egen kultur, værdier og sprog. Eksempelvis det, der af nogen blev refereret til som döner-dansk. Döner er tyrkisk og betyder at vende noget rundt  altså et twist på det danske sprog. På denne måde blev fremmede sprog integreret på kryds og tværs i en fælles jargon  utilgængelig for det nationale fællesskab, der udgiver retskrivningsordbøger og kultur- kanoner.
Splittet i dem og os
Denne kulturelle antagonisme blev fremelsket og fremhævet i indvandrer- debatten. Men det er vigtigt at forstå, at denne kultur ikke var så fremmed endda. De sociale problemer og den debat, der lå til grund for den, var danske. De blev brugt af kyniske politikere til at splitte demokratiets grundlæggende demos (folket) i dem og os, for at mobilisere og appellere til majoriteten. Den samme majoritet, der tilfældigvis uddeler mandaterne ved stemmeurnerne hvert fjerde år.
Det skete igennem homogeniseringen og eksternaliseringen af en del af det danske samfund (indvandrerne), og præsentationen af specifikke danske sociale problemer som etnisk og kulturelt betingede. Indvandrerdebatten handlede aldrig om integration, men om differentiation.
Den nylige diskussion om ghettoerne illustrerer tydeligt denne proces. Ordet ghetto refererer historisk til en etnisk koncentration i et bestemt område. Ikke desto mindre var et af regeringens kriterier for designationen af Danmarks 29 ghettoer lige præcis deres etniske og kulturelle mangfoldighed. Det var muliggjort af indvandrerdebattens forudgående homogenisering og eksternalisering af dens objekt.
Det fik også statsministeren til at stille »sig selv spørgsmålet, om det (ghettoerne, red.) overhovedet er Danmark?« med den kraftige insinuation, at det var det ikke. Derved udelukkede han minoriteter og socialt udsatte fra det nationale, sociale og politiske fællesskab.
Samtidig med at han fraskrev dem, fraskrev han sig også ethvert politisk medansvar for de sociale problemer, der har skabt de såkaldte ghettoer. Det selv om man ikke kan påvise en sammenhæng imellem kriminalitet og antallet af indvandrere, men til gengæld kan se en klar sammenhæng imellem arbejdsløshed og kriminalitet i disse områder. Indvandrere oplever ikke sociale problemer. Indvandrere er de sociale problemer.
Ikke en ny idé
Det er præcis denne forståelse, der lå til grund for stramningerne af indvandrerpolitikken under finanslovsforhandlingerne. Sammenskrivningen af sociale og økonomiske problemer med indvandring, som Karsten Lauritzen (V) stolt præsenterede som et udtryk for nytænkning, er på ingen måde en ny idé. Det eneste nye ved stramningerne af udlændinge- og ghetto-politikken er den radikale retorik og den tværpolitiske accept af indvandrerdebattens præmisser.
Men indvandrerdebatten har altid handlet om sociale og økonomiske problemer. Indvandrerdebatten har i hvert fald altid handlet om at fraskrive sig det politiske ansvar for disse problemer ved at konstruere dem som funktioner af indvandringen. Det er årsagen til, at regeringen sammen med Dansk Folkeparti midt i krisen insisterer på en økonomisk problematisering af indvandrere, igennem et absurd pointsystem og en stort opslået undersøgelse af, hvad indvandrere har kostet Danmark.
Det paradoksale er, at i den udstrækning, man kan tale om indvandrere som en samlet gruppe, er de et produkt af de selvsamme forhold, de tilskrives ansvaret for, samt deres konsekvente politiske eksklusion igennem indvandrerdebatten. En debat, som systematisk har ledt til forværringer af de specifikke danske, sociale og økonomiske problemer, den i virkeligheden handler om.
Mikkel Flohr er MSc i politisk sociologi og medlem af Cerepos ekspertpanel




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",52.0,25. november 2010,"Det, der oprindeligt kunne definere gruppen, var et sammenfald af overførselsindkomster, socialt belastede boligkvarterer, fattigdom og kriminalitetsstatistikker. Med andre ord var der tale om et fænomen, som primært var socialt og økonomisk betinget. Ikke etnisk eller kulturelt  som prædikaterne ellers insinuerede. Vi kommer dog ikke udenom, at indvandrerdebatten i stigende grad skabte dens objekt: En fælles indvandrerkultur. En dansk indvandrerkultur."
8578,/debat/2012/11/danske-arbejdsmarked-paa-skoleskemaet,Det danske arbejdsmarked på skoleskemaet,Mathias Harboe," Vi bør undervise i opbygningen af det danske arbejdsmarked. Sådan lød det fra politikere og fagforeninger, da 3F i sommers fik kritik for at blokere Restaurant Vejlegården, der havde opsagt sin overenskomst med fagforeningen til fordel for en billigere løsning hos den gule fagfornening Krifa. Urimeligt, skreg kritikere, og sådan blev en af sommerens store nyheder skabt.
Sagen gav dog anledning til at diskutere fagforeningernes rolle for den danske arbejdsmarkedsmodel. Noget alt for få har viden om, mente man flere steder og ideen om undervisning i arbejdsmarkedets afgørende sammenhænge blev født.
Information har taget udfordringen og sammenstrikket små forløb med artikler fra avisen, arbejdsspørgsmål og spil, der kan bruges i undervisningen. 
Temaerne er skitseret herunder, og nederst på siden finder du flere nyttige ressourcer.
Tema: Fagbevægelsens medlemsnedgang
Fagbevægelsen befinder sig i en ond cirkel mellem medlemsnedgang, mindre handlekraft og dalende tiltro i befolkningen til fagforeningerne. Materialet giver to forskellige syn på fagforeningernes rolle og to artikler om fagbevægelsens position i samfundet i dag.
Arbejdsspørgsmål om strejkeret, overenskomster, ideologier og konsekvensen ved svækkede fagforeninger.
Tema: Fagbevægelsen i aktion
Hvordan kæmper fagforeningerne for deres medlemmer? Følg organisatorer, tillidsmænd og fastansatte fagforeningsfolk i deres kamp for at bevare rettighederne for deres medlemmer.
Arbejdsspørgsmål om organisatorer, tillidsmænd og overenskomster.
Tema: Er det slut med de nationale kompromiser?
Har fagforeningerne og trepartsforhandlingerne en fremtid? Trepartsforhandlingernes historiske sammenbrud i foråret 2012 viste at fagforeningerne står for langt fra hinanden og det svækker håbet om de store nationale løsninger. Det kan få betydning for folkeskolelærernes kommende overenskomst.
Spil: Lad klassen forhandle en trepartsaftale eller overenskomst på plads.
Tema: Profilering
Fagforeninger lægges sammen i stor stil i disse år, og de fagspecifikke foreninger bliver færre og færre. Samtidig har fagforeningerne svært ved at markere sig over for især de unge. Dette tema beskriver, hvordan en utydelig profil kan skade fagforeningerne.
Arbejdsspørgsmål om faglig identifikation, fusioner og 'branding'.
Tema: Ændringer i samfundet
Dette tema berører, hvordan der især siden årtusindskiftet er sket ændringer i det dansk samfund, som har haft stor betydning for fagforeningernes position.
Arbejdsspørgsmål om ændringer i det politiske klima, arbejdsmarkedets sammensætning og befolkningens mentalitet
Tema: Hvad kan fagbevægelsen gøre?
Kronikkører og debattører giver deres bud på en løsning.
 
Baggrund
Den danske arbejdsmarkedsmodel er vidt berømmet for de fleksible ansættelsesforhold, der tillader arbejdsgiverne at reagere hurtigt, når konjunkturerne skifter. Den usikkerhed modsvares af et veludviklet socialt sikkerhedsnet, der skal godtgøre arbejderne i tilfælde af arbejdsløshed. Alt sammen udviklet og fastlagt i et samarbejde mellem arbejdsmarkedet parter. Men modellen står i dag over for store udfordringer, og den traditionelle fagbevægelse mister indflydelse.
Fagbevægelserne gik i sin tid til kamp for arbejdernes frihed – i dag kæmper arbejderne for frihed ved at melde sig ud. Omkring en tredjedel af de danske lønmodtagere er i dag uorganiserede, mens hver tiende er medlem af de gule fagforeninger, der lokker medlemmerne med lavere priser. Og selv om det i mere end 15 år er gået ned ad bakke, har fagbevægelsen stadig ikke knækket koden for, hvordan det er muligt at skabe faglige fællesskaber for nutidens individualister, der hellere sparer et par hundrede kroner hos gule, end de går på gaden og strejker for at støtte de svageste.
Vejlegårdsagen satte konflikten mellem de traditionelle fagforeninger og de gule og uorganiserede på spidsen. Og spørgsmålet er, hvad der sker på arbejdspladserne og i samfundet, når over en million lønmodtagere har meldt sig ud af de faglige organisationer, som har været grobunden for den danske model? (læs mere i ’Når du ser et rødt flag hænge’).
»Det er jo ikke, fordi arbejdsgiverne synes, at deres ansatte er ekstra søde, at der bliver givet høj løn. Det er, fordi fagbevægelsen gennem mange år har kæmpet for gode overenskomster. Men det skal vi måske blive bedre til at fortælle om,« siger Jane Korcsak, næstformand hos 3F. (læs mere i ’3F: Vi kan forbedre os’).
Flere ressourcer

'Er fagforeningerne stadig relevante?' (journal på information.dk)
'Ungdomsarbejdsløsheden vender tilbage' (journal på information.dk)
Øvrige artikler om fagbevægelsen (information.dk)
Kanslergadeforliget og københavnske byvandringer (arbejdermuseet.dk)
Vejlegårdssagen opsummeret (dr.dk)
3F's historie i filmklip (3F - youtube.com)
Debatten: Hvem kan skabe jobs? (DR2 - youtube.com)
Pjecen 'Arbejde i Danmark' (bm.dk)
60 ordforklaringer om arbejdsmarkedet (denstoredanske.dk)
Guide til fritidsjob (jobpatrulen.dk)





 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,29. november 2012,"Hvordan kæmper fagforeningerne for deres medlemmer? Følg organisatorer, tillidsmænd og fastansatte fagforeningsfolk i deres kamp for at bevare rettighederne for deres medlemmer."
1014,/debat/leder/2016/01/spil-uden-vindere,Et spil uden vindere,Christian Jensen," Det fyger i disse dage med skidtsnak over Øresund. Debatten om flygtningestrømme og grænsekontrol har for længst bragt det dansk-svenske forhold ned på et historisk lavpunkt, og i går satte Venstres udlændingeordfører yderligere trumf på.
I Jyllands-Posten gav Marcus Knuth uden at blinke Sverige skylden for de nordiske følgevirkninger af de største flygtningestrømme på det europæiske kontinent siden Anden Verdenskrig.
Læs også: Dybe tyske rynker over dansk kontrol
»Pludselig er deres ansvarsløse udlændingepolitik blevet en kæmpe hovedpine for Danmark. Svenskerne har holdt åbent hus, men når folk så er kommet, har de sagt: Gå ind til naboen i stedet for,« udtalte ordføreren.
Altså må vi forstå, at Danmarks regeringsparti mener, det er svenskernes skyld og ansvar, at flygtninge i tusindtal i disse uger og måneder kommer til vores stadig mere lukkede grænser. Det ræsonnement er lige så uforskammet over for vort svenske broderfolk, som det er på kollisionskurs med sandheden.
Ja, Sverige har hidtil fastholdt, at de vil overholde de internationale konventioner på flygtninge- og asylområdet, som også Danmark har underskrevet.
Ja, svenskerne har ført sin udlændingepolitik fra en moralsk position, der har skabt vrede og afsmag i Danmark. Men nej, det er altså ikke den svenske udlændingepolitik, der har udløst flygtningestrømmene igennem Europa.
Læs også: Lykketoft: Flygtningestrømme og klimakrise kalder på paradigmeskift
Det er en grov politisk manipulation fra dansk side. Som tidligere omtalt i denne avis var der en række udløsende faktorer for efterårets flygtningestrømme. Den sidste dråbe skyldtes primært, at FN måtte reducere rationerne til lejre med flygtninge fra borgerkrigen i Syrien.
Udlændingereglerne spiller selvsagt en vis rolle for, hvilke lande flygtningene søger asyl i, og det er hævet over enhver tvivl, at Danmark i årevis har været nordiske mestre i lovstramninger.
Men vi skal huske på, at det jo var Danmark, der undslog sig ansvaret ved i efteråret at lade flygtningene rejse uregistrerede igennem landet og videre til blandt andet Sverige.
Læs også: ’Slukket håb presser flygtninge mod nord
Er det måske et udtryk for godt naboskab? Er det udtryk for en ansvarlighed, vi skal være stolte af? Skal vi være stolte af de høringssvar, der i går blev offentliggjort i forhold til regeringens seneste stramning af udlændingelovgivningen?
Skal vi være stolte af, at organisationer som Red Barnet og Institut for Menneskerettigheder kalder lovgivningen »brutal«, »umenneskelig« og i klar strid med de internationale konventioner?
Skal vi helt konkret være stolte af, at vi indfører lovgivning, der blandt andet i tre år udelukker flygtningebørn fra at blive familiesammenført med deres forældre?
Skal vi være stolte af at have en integrationsminister, der til den kritik blot trækker på skuldrene og til Berlingske udtaler: »Der er en procesrisiko, men det er en risiko, jeg er villig til at løbe.«
En procesrisiko, siger Inger Støjberg (V). Andre ville snarere tale om en overhængende menneskelig risiko, som intet land burde være villig til at løbe.
Læs også: Lukketid i Europa
Det er forstemmende at lytte til den nordiske broderkrig, der alene handler om at placere skyld i en international krise, hverken Danmark, Sverige eller et andet europæisk land kan holdes ansvarlig for. Men som vi har et fælles interesse i at finde løsninger på.
Men ganske betegnende for frysepunktet i det dansk-svenske samarbejde mødtes de to landes integrationsministre i går alene, fordi EU’s kommissær for migration har kaldt til møde med Tyskland i Bruxelles.
Mødet handlede om de tre landes midlertidige ID- og grænsekontrol, der ifølge EU foreløbig holder sig inden for reglerne af Schengen-samarbejdets regler. Men Bruxelles-mødet udstiller den dansk-svenske krise.
De politiske forbindelser over Øresund er endnu ikke kappet, men hvorfor mødes Lars Løkke Rasmussen ikke med sin svenske kollega Stefan Löfven?
Hvorfor ønsker de to statsministre ikke at tale sammen og fortælle offentligheden om deres samtaler? Hvorfor ønsker de ikke at finde fælles fodslag i forhold til problemer, vi aldrig som isolerede nationalstater kommer til at løse?
Hvorfor ønsker vi i stedet at accelerere en stadig mere nedrig og manipulerende politisk retorik? Hvem vinder det spil? Ingen. Hvem taber? Alle.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",20.0,7. januar 2016,"Skal vi helt konkret være stolte af, at vi indfører lovgivning, der blandt andet i tre år udelukker flygtningebørn fra at blive familiesammenført med deres forældre?"
12143,/debat/2011/05/neonliberale-planoekonomi,Den neonliberale planøkonomi,Malte Max Roed Lundén," En af Sovjetunionens mest notoriske brister var den slående irrationalitet i den statslige planøkonomi. I henhold til de bureaukratiske femårsplaner fremstillede man senge og loftlamper i støbejern for at nå målene, der på det tidspunkt blev angivet i vægt. Baserede man målene på antal blev det ikke meget bedre: En sovjetisk skofabrik fremstillede 100.000 par sko i børne- i stedet for voksenstørrelse, eftersom dette var en måde at opnå de kvantitetsbaserede bonuskrav. I det sovjetiske satireblad Krokodil gjorde man nar af systemet i en tegning, hvor et gigantisk søm løftedes frem med en kran foran en stolt arbejder, og under stod teksten »Fabrikken opfylder sit produktionsmål.«
Nye femårsplaner
Som modsætning har de sidste årtiers neoliberale regeringer i uendelighed fremført markedsargumentet: Lader vi private virksomheder indtage det offentlige og vægte konkurrencen, vil irrationaliteterne forsvinde.
Det virker derfor som et paradoks, at bureaukratierne er vokset under de sidste årtiers neoliberale regeringer. Bureaukrati indebærer her, at en autoritet formulerer officielle mål for, hvad der skal produceres og siden lader arbejdere evaluere på deres præstationer i henhold til målene. Nye typer bureaukrati er opstået i termer som 'evalueringer', 'akkrediteringer', 'mål', 'benchmarking', 'resultater' og 'internationale ratings'. For øjeblikket sidder ledelsen på Københavns Universitet og formulerer endnu en såkaldt strategiplan, der skal erstatte den forrige Destination 2012  med andre ord en femårsplan.
Nye irrationaliteter
Hvert år under agurketiden skriver medierne desperat om de faldende standarder i ungdomsuddannelserne. Og politikerne gentager mantraet om 'verdens bedste folkeskole'. Men hvis eleverne er mindre dygtige og vidende end deres forgængere, er dette ikke nødvendigvis pga. eksamenerne i sig selv, men fordi al undervisning orienterer sig mod at bestå eksamenerne. Snævert fokuserede eksamensøvelser og formkrav erstatter et bredere engagement, der pga. elevernes mangfoldige vidensbegær ville undsige sig en ensformig sammenligning a la de eksamener, vi har nu. Problemet er, at læringen kun sætter sig overfladisk. Alle studerende kender følelsen: Når man har gennemført eksamen, har man glemt det hele blot et par dage efter.
Det er åbenlyst, at karakterræset  både pædagogisk, men også på grund af de ressourcer, som dets bureaukrati kræver  er på bekostning af læring.
Afvis bureaukratiet
Men det voksende evalueringsbureaukrati omfatter ikke kun studerende og elever. Evalueringstyperne har formeret sig, og overalt i uddannelsessektoren klager ansatte over, at de mange nye evalueringer tager tid fra deres kerneydelse. For også forskerens publikationer skal tælles, der skal laves statistik over udgivelsesraten, og instituttet belønnes for antal studerende, der kommer igennem etc. Mere generelt: Hvad sker der, når evalueringer træder i forgrunden? Uundgåeligt leder dette til en kortslutning, hvor arbejdet orienterer sig efter produktionen af repræsentationer af arbejde snarere end arbejdets officielle formål. Det lærer én i første omgang at prioritere arbejde, der er dokumenterbart, måleligt og synligt, frem for at prioritere arbejdets indhold.
Dette leder til følgende, der desuden gælder for arbejdsmarkedet som sådan: De, der bruger mest tid på at tælle og synliggøre sine bidrag og således tager tid fra at bidrage, belønnes højere inden for det nuværende system end dem, der ikke tæller deres bidrag.
Modstanden bør levere det, som neoliberaliseringen af uddannelse ikke kunne opnå: En massiv reduktion af bureaukrati. Gennem kollektive strejker mod særlige typer af arbejde som evalueringer og indirekte tællearbejde, der ingen effekt har på kvaliteten af uddannelse og forskning, men kun vil blive bemærket af ledelsen.
Malte Max Roed Lundén er psykologistuderende på Københavns Universitet
",0.0,25. maj 2011,Malte Max Roed Lundén er psykologistuderende på Københavns Universitet
5017,/debat/2014/05/cybergiganter-google-haevet-loven,Cybergiganter som Google er ikke hævet over loven,Martin Kettle," 
	Politik er fuld af ting, der er ønskelige i princippet, men frustrerende vanskelige at opnå i praksis. Regulering af banker for at tage ét eksempel; kraftig reduktion af globale kulstofemissioner for at tage et andet; en undsættelsesaktion for bortførte skolepiger i en borgerkrigshærget afrikansk region. Alle disse mål er ønskelige, ingen af dem er lette at indfri. Vi er nødt til at erkende de mange ulemper, risikomomenter og mulige utilsigtede konsekvenser.

	Men selv når politik er allermest vanskeligt, er vi alligevel altid forpligtede til at gøre det så godt, vi kan. Selv når man ved, at ens handling er utilstrækkelig, vil de fleste som regel forsøge at handle ud fra et moralprincip. Under 1800-tallets industrialisme var det bedre at have fabrikslovgivning, der beskyttede i det mindste nogle arbejdere end ingen arbejdere, uanset at fabriksejerne ville have foretrukket sidste model. Og lidt efter lidt lykkedes det ad den vej at få fjernet de værste aspekter af udnyttelsen af industriarbejderne.

	Samme tilgang må vi slå ind på, når det gælder de trusler mod vores privatlivsbeskyttelse, som vor tids store cybergiganter repræsenterer, de være sig private eller statslige. Internettet og den digitale verden er i udgangspunktet frigørende. Men det betyder ikke, at vi skal afholde os fra at regulere den med demokratisk lovgivning.

	Klynk

	Problematikken er kommet i fokus, fordi EU-domstolen i sidste uge fældede en skelsættende dom mod Google. Retten fandt, at de europæiske love om databeskyttelse berettiger en spansk sagsøger, Mario Costeja González, til at kræve af Google, at de sletter alle links til historier om hans gældsproblemer i 1990’erne, da de ikke længere er relevante. Efter denne kendelse må der påregnes en strøm af lignende sagsanlæg mod Google og lignende virksomheder, mange af dem omhandlende data af langt mere kontroversiel karakter end González’.

	At dømme efter nogle af reaktionerne på rettens afgørelse skulle man tro, at EU-domstolen havde stukket en dolk i halsen på civilisationen. Den ofte hørte påstand om, at dommen er et slag mod ytringsfriheden, bør vi se på med isnende skepsis, mens argumentet om, at dommen retter en kommerciel trussel mod internetvirksomhedernes indtjening, lyder som det rene klynk.

	Kritikere fremhæver også, at moralsk anløbne personer nu kan søge at udnytte dommen til egen vinding; at en så vidtgående persondatabeskyttelse, som dommen lægger op til, bliver umulig at administrere i praksis – det bliver alt for dyrt og bøvlet, hvortil der kommer jurisdiktionsspørgsmål, da internettet er transnationalt. Disse vanskeligheder er muligvis mere reelle, men de kan ikke stå over det principielle.

	Frihed til at tjene penge

	Ingen virksomhed ønsker at blive reguleret mere, end den praktisk kan håndtere. Men teknologiselskabernes libertære omfavnelse af deregulering er ikke forankret i et ønske om ytringsfrihed, som de ofte hævder, men derimod i ønsket om at have friheden til at tjene så mange penge som muligt. Dette er grunden til, at Google siges at have planer om bogstaveligt talt at operere fra enorme skibe på verdenshavene, således at man helt kan undgå at skulle beskæftige sig med jurisdiktioner og skatter. Borgere og regeringer må gå imod denne exceptionalisme. Ingen ret er absolut, hverken ytringsfrihed, markedsfrihed eller havenes frihed.

	Cybermilliardærerne skal ikke kunne søge tilflugt i en eller anden ukrænkelig dimension hævet over civilisationens forudgående historie og etik. Internettet er et menneskeligt produkt og instrument – det er som al menneskelig aktivitet omfattet af moralske hensyn og lovgivning.

	Det må også være læren af Edward Snowdens lækkede materiale. Digitale fremskridt og hemmeligholdelsespolitikker har gjort det muligt for USA’s statsmagt at indfange uanede mængder af information om hver en bruger af digitale medier på planeten. Snowdens afsløringer pålægger os et ansvar for at indføre passende demokratisk kontrol og nødvendige beskyttelsesforanstaltninger over for denne aktivitet.

	Når Obama-regeringen engang er klar med deres forslag til lovændringer, der skal rette op på de svagheder, Snowden har afsløret i det nuværende system, vil de givet vise sig ufuldkomne. Deres rækkevidde vil være begrænset og deres beføjelser næsten helt sikkert halte efter teknologiens dynamiske evne til at genopfinde sig selv. Alligevel vil de have større praktisk værdi end ingen lovtiltag. Og de vil kunne så slå fast, at den digitale verden ikke er hævet over lov og moral.

	Antireguleringen er utopi

	Den digitale verdens antireguleringsideologier vånder sig stadig ved den erkendelse, ganske som investeringsbankfolk gør i deres egen boble af egeninteresse.

	De digitale industrier har forvandlet verden på fantastiske måder. Men enhver revolution i menneskehedens historie har også vist sig at afføde negative konsekvenser, der må ryddes op i. Det er der, de digitale industrier befinder sig i dag: i en offentlig tillidskrise, som vores regeringer er nødsaget til at reagere på.

	I fraværet af en mere ydmyg forståelse fra industriens side er den globale fare, at initiativet i sidste ende overgår til regeringer med virkelig skumle motiver. Hvis de ikke ønsker, at Kina skal sætte rammerne for fremtidens internet, må teknologivirksomhederne sluge deres stolthed og samarbejde med de vestlige lovgivere, som alle deres fejl til trods forbliver rodfæstet i en rettighedernes og retsprincippernes kultur.

© The Guardian og Information. Oversat af Niels Ivar Larsen.
",10.0,20. maj 2014,"	De digitale industrier har forvandlet verden på fantastiske måder. Men enhver revolution i menneskehedens historie har også vist sig at afføde negative konsekvenser, der må ryddes op i. Det er der, de digitale industrier befinder sig i dag: i en offentlig tillidskrise, som vores regeringer er nødsaget til at reagere på."
3049,/debat/2015/03/laeserbreve-25,Læserbreve,Redaktionen," Skræmt til at lovgive
Agnete Boe, Marslev
Alle politikere siger, at vi ikke skal lade os skræmme af terroren, men opføre os som vi plejer. Men nu laver vi lovgivning om mere overvågning, aflytning, kontrol og lidt mere kontrol. Man kan jo aldrig vide – men ingen spørger, om det er det værd.
Dyr medicin er en investering
Kasper Hviid Rasmussen, Valby
En let humben på højre fod udviklede sig på kort tid til total lammelse i højre hånd og højre ben. Jeg havde åbenbart fået multipel sklerose.
Efter en gang Prednisol genvandt jeg gradvist førligheden. Jeg vendte hjem på weekend fra hospitalet, men allerede næste dag fik jeg et nyt angreb – denne gang i højre side, så jeg måtte kravle op ad trappen til min lejlighed. Mere Prednisol samt kemo. Jeg genvandt førligheden igen. Derefter gik jeg over til sklerosekost og begyndte at sprøjte mig med Interferon Beta 1A tre gange om ugen. Det har gennem en årrække holdt mig fri for yderligere angreb. Mit medicinforbrug koster samfundet 3.300 kroner per uge.
Men prisen har ingen sammenhæng med produktionsomkostningerne. Den skyhøje pris skyldes derimod, at medicin koster penge at udvikle. Dertil skal også medregnes, at ikke al forskning bærer frugt. Så produktprisen skal både dække udviklingen af produktet og den forskning, der ikke resulterede i salgbare produkter.
Dette bliver overset, når vi debatterer medicinudgifter. Paradigmet er, at vi ser det som et simpelt husholdningsregnskab, hvor vi spørger, hvor mange penge vi nu kan bruge på en enkelt syg borger. Men når vi taler samfundsøkonomi, virker denne vinkling noget indskrænket. Pengene, som medicinalindustrien tjener, bliver brugt til yderligere forskning. Så medicinudgifterne er reelt en investering i fremtidens medicin.
Hvis staten stopper med at betale for medicinen, vil jeg og andre i stedet købe billig – men ulovlig – kopimedicin, som det sker i u-landene. Dette efterlader os med to spørgsmål: Skal vi som samfund investere i medicinsk forskning? Skal kronisk syge borgere benytte autoriserede produkter eller illegal kopimedicin?
Lærepladser skal prioriteres
Chris Bjerknæs, Helsinge
I dag slipper de største virksomheder alt for let, når det kommer til at tage et samfundsansvar ved at ansætte lærlinge. Det har vi været for dårlige til at italesætte.
For hvad er meningen med, at vi sætter store offentlige byggerier i gang uden at sikre, at der er et minimum af lærlinge i gang ude på byggepladsen?
Og uden at vi sikre os, at kædeansvaret bliver overholdt? Hvorfor skal metroen bygges af folk, der har rejst flere hundrede kilometer til Danmark for så at være underbetalte arbejdere, der lever under uhumske og dybt kritisable forhold – når vi allerede har gode danske håndværkere og lærlinge, der mangler arbejde?
Grundlæggende svigter vi den stakkels unge tømreraspirant fra Hvidovre, som må droppe at få en lærerplads. Hvor er solidariteten i det? Hvor er den socialdemokratisk ledede regering? – har den helt tabt og smidt sin historiske baggrund på porten?
Vi må og skal aldrig svigte de unge, der gerne vil tage en erhvervsuddannelse, og vi bliver nød til at sætte en stopper for den sociale dumping, der finder sted. Vi må kæmpe langt mere for at få skabt flere lærepladser til fremtidens håndværkere.
Naivt at forbyde Hizb ut-Tahrir
Rafi Rahimzai, Nørresundby
Min personlige og liberale holdning til forslaget om at forbyde Hizb ut-Tahrir er, at det er dumt, naivt og forkert.
Det er dumt, fordi forbud aldrig nogensinde har fungeret eller løst et samfunds udfordringer. Tyveri, narkotika, vold med mere er alt sammen ulovligt, men folk benytter sig stadig af det.
Det er naivt, fordi forslaget er en panikløsning, som er mere til skade end gavn. Der er ingen tvivl om, at flere organisationer ville bruge dette forbud i deres rekrutteringsmateriale for at sælge påstanden om, at »de hader muslimer«.
Det er forkert, fordi vi ikke skal begrænse ytringsfriheden eller forsamlingsfriheden, udelukkende fordi vi ikke er enige med organisationen. Desuden er det utroligt bekymrende, at politikere prøver at påvirke jurister på den måde.
I 2008 kom rigsadvokaten til konklusionen, at Hizb ut-Tahrir ikke kunne opløses. Hvorfor skulle det være muligt nu? Så kære politikere, kom med reelle løsninger, der gør samfundet – og ikke blot meningsmålingerne – gavn.
Svæk ikke kystbeskyttelse
Hans Lou, Rungsted
Hvis der fremsættes lovforslag om svækkelse af kystbeskyttelseslovgivningen må oppositionen opfordres til at benytte muligheden for at sørge for en folkeafstemning for at afvise forslaget. Vi må og skal beskytte den danske kyststrækning.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,2. marts 2015,E-mail *
6318,/debat/2013/11/danmark-romaproblem,Har Danmark et romaproblem?,Louise Lehmann Egvang," 
	Med EU-udvidelserne i henholdsvis 2004 og 2007 fulgte ikke kun 12 nye medlemslande – den europæiske familieforøgelse førte også nye udfordringer med sig. Især er én befolkningsgruppe kommet i søgelyset og er blevet den europæiske storfamilies problembarn eller sorte får, om man vil: Nemlig romaerne – EU’s grænseoverskridende tabergruppe, som ingen vil kendes ved.

	Til trods for fine erklæringer om respekt af menneskerettigheder og bekæmpelse af diskrimination, gælder der tilsyneladende andre spilleregler, når det kommer til romaerne. Faktum er, at romaerne stadig er et uønsket folk, som regeringer og civilsamfund vil gøre alt for at slippe af med såvel i nye som i gamle medlemslande.

	Det har fået EU til at skride til handlig. I 2005 vedtog Europa-Parlamentet en beslutning om romaernes situation i Den Europæiske Union, hvori man anerkender romaerne som en særligt udsat befolkningsgruppe og opfordrer Kommissionen og specielt medlemsstaterne og kandidatlandene til på forskellig vis at forbedre deres situation.

	Slap dansk strategi

	Der skulle dog gå seks år, før Europa-Kommissionen i 2011 fremlagde en romastrategi som en del af EU’s 2020-mål. Strategien tilskynder alle medlemslande til at udvikle såkaldte nationale romastrategier for bedre integration af romaerne på fire centrale områder: Uddannelse, beskæftigelse, sundhedspleje og bolig. Kommissionen vil så løbende overvåge og evaluere medlemslandenes indsats og på baggrund heraf fremsætte anbefalinger og henstillinger. Med andre ord er strategien ikke juridisk bindende og dermed ikke forbundet med sanktioner.

	Det begrænser i høj grad EU’s spillerum og lader det i sidste ende være op til medlemslandene selv at afgøre, hvor meget de vil arbejde for at forbedre romaernes forhold. I en tid med økonomisk krise, er det ikke ligefrem en forbedring af romaernes levevilkår, der står øverst på den politiske dagsorden i de forskellige EU-lande, og samtidig vil flere lande (heriblandt Danmark) slet ikke anerkende, at der er et problem på deres jord.

	Danmark har dog vanen tro vist sig som et pragteksemplar over for Kommissionen og fremlagt en national strategi på området – en strategi på hele 14 sider! Men her hører dukseriet også op. I strategien fremgår det nemlig, at man fra dansk side ikke har tænkt sig at gøre nogen særlige tiltag for at forbedre romaernes integration. Begrundelsen er, at man ikke anser problemet for at være stort nok.

	Både Institut for Menneskerettigheder og Dokumentations- og Rådgivningscentret har i den forbindelse påpeget, at den danske ’strategi’ ikke forholder sig til specifikke romaproblemstillinger. Den er snarere en statusopgørelse end en målrettet handlingsplan, og begge aktører understreger, at der er behov for en nærmere undersøgelse af romaernes situation i forhold til racediskrimination og forskelsbehandling. Desuden er antallet af romaer i Danmark med al sandsynlighed større end oplyst i strategien. Man har nemlig valgt at basere antallet af romaer på tal fra Dansk Flygtningehjælp, hvilket på ingen måde kan give et retvisende billede af virkeligheden. Med andre ord har Danmark altså disket op med en særdeles uambitiøs strategi – at der er tale om signalpolitik, er vist åbenlyst.

	Svensk alvor

	Til sammenligning har Sverige udarbejdet og fremlagt en strategi for en 20-årig periode. Og her er der tale om en reel strategi. Svenskerne tager således deres hjemmearbejde lidt mere seriøst end Danmark. Den svenske strategi er baseret på principperne om menneskerettigheder og ikke-diskrimination, og det overordnede mål er, at romaer, der fylder 20 år i år 2032, skal have de samme muligheder som ikke-romaer.

	Der er med andre ord et særligt fokus på romabørn i den svenske strategi, ligesom strategien også har et særligt fokus på romakvinder – to grupper, som vurderes at være særligt udsatte. Der er afsat 46 millioner svenske kroner til tiltag, som bl.a. skal gennemføres af myndigheder og kommuner. Desuden har man udvalgt fem kommuner til såkaldte pilot-kommuner, der skal udvikle metoder til, hvordan man kan forbedre indsatsen i forhold til romaernes integration. Tanken er, at de forbedrede tiltag, som udvikles i pilot-kommunerne, skal fungere som gode eksempler og udbredes til andre kommuner.

	Sverige er da også et af de lande, der af Europa-Kommissionen fremhæves som et best-practice-eksempel på baggrund af det konkrete integrationstiltag ’Roma help Roma start businesses’ – et succesfuldt projekt, støttet af Den Europæiske Socialfond, hvor romaer hjælper andre romaer med at komme ind på arbejdsmarkedet.

	Anerkendelse

	Den offensive svenske indsats bunder i en lang tradition for at tage integrationen af romaer alvorligt. Man har i modsætning til Danmark for længst erkendt, at der er et integrationsproblem. Faktisk har Sverige siden 1960’erne arbejdet aktivt for at forbedre romaernes forhold, og i 1999 anerkendte den svenske rigsdag romaerne som en af Sveriges officielle etniske minoriteter. Romaernes sprog, romani, anerkendtes ligeledes som et minoritetssprog i Sverige. Ved at anerkende en befolkningsgruppe som en (etnisk) minoritet, anerkender man, at minoritetsgruppen i særlig grad har behov for den beskyttelse, der er forankret i principperne om ikke-diskrimination og lighed. At anerkende romaerne som en etnisk minoritet sikrer dem nogle rettigheder, der har til hensigt at bevare og udvikle deres identitet. Det virker som et rigtig godt sted for nationalstaterne at begynde, hvis de vil opnå en succesfuld integration af romaerne.

	Det betyder dog ikke, at de svenske roser ikke har torne. Afsløringen af et særligt roma-register, som svensk politi står bag, har vist, at det ikke er alle svenske myndigheder, der har købt integrationstanken og kravet om øget tolerance. Dertil kommer, at en stor del af romaerne ikke er bekendt med deres rettigheder. Et stort oplysningsarbejde venter.

	Man skal dog huske på, at det kun er ca. 14 år siden, romaerne blev anerkendt som etnisk minoritet i Sverige, og at integration er en langvarig proces. Samtidig har mange af de hidtidige projekter vist sig at være for kortsigtede. Men det synes der nu at være lavet om på i den svenske romastrategi, der indeholder en lang række elementer, som indikerer, at man er parat til at gøre en ambitiøs indsats på området.

	Løs problemet

	Jeg vil give Trine Bramsen (S) ret i, at vi skal kunne tale om problemerne, som hun argumenterede for i sit indlæg i Information i slutningen af august. Men hvad med også at gøre noget konkret ved dem? Ja, der er muligvis nogle udfordringer forbundet med at integrere romaerne i vores samfund – ikke mindst fordi der er tale om en meget heterogen befolkningsgruppe. Men er det ikke på tide, at Danmark (og for den sags skyld også de øvrige EU-lande) lever op til sit fælleseuropæiske ansvar og giver denne udsatte befolkningsgruppe en håndsrækning i stedet for fortsat at fordømme den og skubbe den frem og tilbage over grænserne?

	At blive ved med at se gruppen som Europas sorte får er i hvert fald ikke en holdbar løsning i et EU, der ynder at iscenesætte sig selv som tolerancens højborg.

Louise Lehmann Egvang er cand.ling.merc. i tysk og europæiske studier
",34.0,5. november 2013,"	Det begrænser i høj grad EU’s spillerum og lader det i sidste ende være op til medlemslandene selv at afgøre, hvor meget de vil arbejde for at forbedre romaernes forhold. I en tid med økonomisk krise, er det ikke ligefrem en forbedring af romaernes levevilkår, der står øverst på den politiske dagsorden i de forskellige EU-lande, og samtidig vil flere lande (heriblandt Danmark) slet ikke anerkende, at der er et problem på deres jord."
12611,/debat/2011/03/duellen-fin-fordeling-mellem-kvoterne,Duellen: Vi har en fin fordeling mellem kvoterne,Laura Bisted Jacobsen,"  Ph.d.-projektet viser, at optagelsessamtaler på kvote 2 er med til at fastholde de studerende, men regeringen har reduceret antallet af kvote 2-pladser til 10 procent. Hvorfor ikke i stedet øge kvote 2-optaget?
»Jeg synes, vi har en fin fordeling mellem kvoterne, som det er nu. Der er en årsag til, at vi i sin tid ændrede på optaget til kvote 2. Netop også fordi der kan være ulemper ved, at mange suser rundt og skal have erhvervserfaring og udlandsophold for at samle point til kvote 2. Det ville være næsten uoverskueligt, hvis universiteterne skulle bruge ressourcer på at sidde og måle og veje alt for mange studerende. Og have dem ind til samtaler.«
 Men en ændring eller udvidelse af kvote 2 behøver jo ikke handle om, at de studerende skal suse rundt i verden og samle point. Der kunne også bare blive indført nogle optagelsesprøver og samtaler, der ikke er så tidkrævende?
»Nu bliver der også lidt friere rammer i fremtiden for, hvordan universiteterne ønsker at bruge optagelsessamtaler.«
Ingen ændringer
 Men gælder de friere rammer ikke kun for kvote 2, der står for 10 procent af pladserne? Antallet af studerende på kvote 2 bliver vel ikke ændret?
»Nej. Men jeg er da overbevist om, at ministeren er positiv over for at kigge på, om det kan være relevant at ændre på den sammensætning andre steder.«
 Tal fra videnskabsministeriet siger, at kun 60 procent gennemfører deres bacheloruddannelse på normeret tid. Er det ikke grund nok til, at man burde ændre systemet?
»Jeg vil altid gerne kigge på det. Jeg har aldrig afvist nogen, der har banket på min dør. Umiddelbart er der ikke grund til, at vi skal ind og ændre på de helt store ting.«
 Hvad vil du gøre for at forhindre, at kvote 1-ansøgere falder fra?
»Det er rigtig, rigtig ærgerligt, at tallene er så høje. Et sted, man måske kunne tage fat, er i informationen omkring studierne. Så de studerende er sikre på, hvad de går ind til.«
 Hvorfor må universiteterne ikke selv bestemme, hvordan de optager studerende?
»Der skal være nogle overordnede retningslinjer. Men der kan godt være en bufferzone, som universiteterne kan operere frit indenfor.«
",0.0,2. marts 2011,"»Nu bliver der også lidt friere rammer i fremtiden for, hvordan universiteterne ønsker at bruge optagelsessamtaler.«"
9573,/debat/2012/07/serbien-naegter-se-fortiden-oejnene,Serbien nægter at se fortiden i øjnene,Enver Kazaz og Alen Meskovic," 17 år efter massakren i Srebrenica, hvor omkring 8.000 muslimske mænd og drenge blev henrettet af bosnisk-serbiske styrker, nægter det officielle Serbien stadig at bruge ordet folkemord om massakren. Senest har landets nye præsident, den højreorienterede Tomislav Nikolic, offentligt udtalt, at der blot var tale om »en krigsforbrydelse«.
Nikolics sejr ved præsidentvalget i Serbien og hans koalition med Ivica Dacic, landets nye premierminister, er i sig selv et tegn på, at det serbiske samfund endnu ikke har taget et opgør med landets rolle i 90’ernes blodige krige. Nikolic og Dacic var de tætteste politiske allierede til Vojislav Seselj og Slobodan Milosevic, der begge er blevet stillet for krigsforbryderdomstolen i Haag.
Højrefløjens valgsejr skyldes blandt andet, at den afgående proeuropæiske præsident, Boris Tadic, igennem to valgperioder har holdt Milosevics politiske arv og den storserbiske ideologi i live.
Intet opgør
Serbiens liberale og venstreorienterede intellektuelle har konstant gjort Tadic opmærksom på, at landets demokratiske fremtid afhænger af et åbent opgør med dets krigsfortid. I sin nyligt udkomne bog, Det vilde samfund – om hvordan vi endte her, påpeger sociologen Vesna Pesic de store skader, den manglende ’afnazificering’ har forvoldt på de grundlæggende samfundsværdier.
Serbiens politiske elite har aldrig overvejet at anvende de etiske kriterier, som Tyskland benyttede sig af umiddelbart efter Anden Verdenskrig. Tysklands lov om afnazificering omfattede alle, der på en eller anden måde havde medvirket i en krigsforbryderisk praksis eller som politisk og ideologisk havde skabt et grundlag for det. Dermed blev muligheden for en genopblomstring af den nazistiske ideologi i Tyskland umuliggjort, samtidig med at benægtelse af nazisternes forbrydelser blev strafbar.
En lignende proces lader vente på sig i Serbien såvel som i nabolandet Bosnien, hvor forbrydelserne og folkemordet fandt sted. Mens antinationalistiske intellektuelle kræver, at de to lande ser fortiden i øjnene, bruger den politiske elite stadig krigen som et nøgleargument i den politiske magtkamp. Krigsforbrydere udråbes til nationalhelte, på trods af at domstolen i Haag efterhånden har dømt en lang række af dem.
I 2010 lykkedes det end ikke det serbiske parlament at fuldende en deklaration om Srebrenica-massakren. Her kunne massakren have været klassificeret på samme måde som ved tribunalet i Haag, og opgøret med fortiden kunne være begyndt. Men ordet folkemord blev ikke nævnt i parlamentets deklaration. Serbiens ansvar for ikke at have forhindret massakren, blev fuldstændig relativiseret, selv om Haag-domstolens deklaration insisterer på landets ansvar.
Ved at bevæge sig politisk til højre i en række lignende sager banede Boris Tadics parti ubevidst vejen for de gamle nationalisters magtovertagelse. Trods højredrejningen formåede Tadic nemlig ikke at stjæle stemmer fra den højreorienterede del af vælgerkorpset, men mistede støtten fra de ellers trofaste venstreorienterede og liberale kræfter. De blev hjemme på valgdagen i protest.
Eliten fører an
Den folkemordsbenægtende historiefortolkning lever i bedste velgående i Serbiens politiske og intellektuelle elite. Den aldrende, ultranationalistiske forfatter Dobrica Cosic udgav i foråret dagbogen Den bosniske krig på intet mindre end den serbiske regerings officielle forlag, Sluzbeni glasnik.
Cosic er et højtstående medlem af Det serbiske akademi og bliver tituleret ’landsfader’ af den serbiske højrefløj. I bogen foretager han vanen tro en storstilet dæmonisering af Haag-tribunalet, viger uden om datoerne 11.–15. juli 1995, hvor Srebrenica-massakren fandt sted, og udråber Republika Srpska – den serbiske entitet i det nu opdelte Bosnien – som den største serbiske krigssejr i nyere historie.
Bogen solgte mere end 30.000 eksemplarer de to første uger efter udgivelsen. Den betragtes af flere som forfatterens politiske testamente til nationen.
Mental krigstilstand
Serbiens virkelighedsfjerne forhold til 90’ernes krige er i allerhøjeste grad et problem for nabolandet Bosnien. Milorad Dodik, præsident for det ovennævnte Republika Srpska, har for længst overtaget Cosics nationalistiske diskurs ved blandt andet at fornægte folkemordet i Srebrenica. Han lægger ikke skjul på, at hans egentlige mål er at gøre Srpska til serbernes anden stat på Balkan og forene den med Serbien under passende geopolitiske omstændigheder.
Dodiks parti, Union for de uafhængige socialdemokrater, forlod længe før Boris Tadics parti i Serbien den antinationalistiske platform og er helt åbenlyst drejet mod højre.
Centrum-venstrepartiernes højredrejninger i Serbien og Bosnien er endnu et bevis på, at 1990’ernes krig stadig er et politisk nøgleargument i disse lande og nationalismen den altoverskyggende ideologi.
Mens Kroatien har formået at demilitarisere og demokratisere sit politiske liv, er Serbien, Bosnien og Kosovo stadig mentalt fastlåst i en krigstilstand. Den politiske vilje til at se fortiden i øjnene og lægge grunden til et nyt, pacifistisk værdisæt er fortsat en mangelvare.
Alt imens bliver befolkningens problemer med arbejdsløshed og økonomisk elendighed overset og vælgerne efterladt uden reelle politiske alternativer. Skaderne, der kan ses på samfundets grundlæggende værdier, bliver ikke færre. Heller ikke de traumer, som massakrens overlevende dagligt må leve med.
 
Enver Kazaz er politisk kommentator og universitetsprofessor i Bosnien-Hercegovina.
Alen Meskovic er dansk-bosnisk forfatter og cand.mag.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",38.0,14. juli 2012,Leave this field blank 
4158,/debat/2014/09/putin-hverken-gal-genial,Putin er hverken gal eller genial,Richard Swartz," Synspunktet dukker jævnligt op, hist og her; også i hvad, der almindeligvis regnes for at være seriøse medier. Også ældre, berømte, internationale statsmænd – dog ikke længere i tjenesten – har antydet, at vi ikke helt kan udelukke det: At Putin handler, som han gør, fordi han har en skrue løs.
Tesen kalder på skepsis, for galskab er ret beset en uhyre sjælden faktor i storpolitikkens historie. Selv ikke Adolf Hitler var sindssyg i klinisk forstand, ja, måske ikke engang Caligula – hin romerske kejser, som ville overdrage sin plads i senatet til sin favorithest.
Desto mere besynderligt bliver Putins påståede vanvid, når dette siges at gå hånd i hånd med Putins djævelske udspekulerethed. Putin siges altid at være et skridt foran sine modstandere.
Han fremstilles som en kynisk magtspiller, som overrumpler, ja nærmest leger med Washington og Bruxelles og iskoldt udnytter selv den mindste blottelse til at splitte sine modstanderes lejr.
Udgangen på hele den ukrainske konflikt skulle derfor allerede på forhånd være så godt som givet: Ingen i Vesten er på omgangshøjde med denne geniale, men altså muligvis også vanvittige forbryderhjerne.
Hysteri
For den, som hverken tror på Putins galskab eller genialitet, siger sådanne vurderinger mere om den mentale sindsstilstand hos dem, som byder ham modstand. De vidner om en mangelfuld analyse og om en mere ideologisk hysterisk end politisk intellektuel reaktion på annekteringen af Krims og den krig, som Rusland for tiden fører per stedfortræder i Ukraine.
Denne aggression må naturligvis fordømmes. Men ikke ud fra den forestilling, at Rusland fremfærd skulle være en galnings værk. For sådan en ’analyse’ gør det meget vanskeligt at forstå, hvordan Putin og mange russere tænker og føler. Og dermed bliver det sværere at imødegå hans politik med effektive modtræk.
Havde Putin været gal, havde han levet i sin egen private verden. Det gør han imidlertid ikke, og sandsynligvis beskriver Angela Merkel situationen mere træffende, når hun konstaterer, at Putin lever ’i en anden verden’. ’Østtyskeren Merkel har dyb fortrolighed med Rusland (eller Sovjetunionen) og kender også Putin bedre end nogen anden politiker i Vesten.
I denne putinske verden er meget af det, vi regner for selvfølgeligheder, vendt ganske på hovedet: Ord er løsrevet fra handlinger; aftaler behøver ikke at holdes; sandheden har ikke værdi i sig selv; at lyve er ikke umoralsk; kompromiser er noget, man kun tvinges ud i på grund af midlertidig svaghed, og som man derfor må søge at vriste sig fri af, når man igen føler sig stærk.
Rå magt
Alt dette kan selvsagt være ubehageligt nok. Men intet af det er galskab. Det bør heller ikke forveksles med en overlegen, uimodståelig strategi.
Vi har i stedet at gøre med dybt indgroede reaktioner og adfærdsmønstre, som er orienteret mod ganske bestemte overordnede mål, som kun sjældent kan modificeres af andre hensyn.
Man kunne hævde, at sådan ser rå magt ud. Og tilføje, at dette snarere er reglen end undtagelsen i vores verden. Blot ikke i det demokratiske Europa, som efter kommunismens fald blev så dramatisk meget større.
Putin skulle efterfølgende beskrive Murens Fald som noget »unaturligt« og »uvirkeligt«.
Det uvirkelige oplevede han selv på tætteste hold, da han som politispion i Dresden (1985-1990) måtte bruge et par dage på at brænde KGB’s hemmelige papirer, fordi fredelige tyskere var begyndt at marchere gennem gaderne og råbe ’Vi er folket!’ – og snart efter: ’Vi er ét folk!’. Dette var ikke hans verden. Det var tværtimod noget, der var ude på at ødelægge hans verden.
I de mange år, der er gået siden, er det heller ikke blevet hans verden. For Rusland er i dag en stat, der har mistet et imperium, og har ikke formået at træde ind i en modernistisk, globaliseret og demokratisk verden. Demokrati? Det har man fået i en skinform i stedet for som praktiseret realitet; Russere ligner undersåtter snarere end medborgere.
Herremandens stemme behersker medierne, og den, som ikke er kernesund heteroseksuel, bør tage sig i agt. I stedet for iværksættere har man fået de såkaldte oligarker.
To råvarer fra 1800-tallet, olie og gas, forsøger et land, der – med undtagelse af vodka – ikke producerer en eneste ting, som vi ville kunne genkende som russisk.
Sovjetunionen light
Præsident Obama har kaldt Rusland en »regional magt«, der har invaderet Ukraine »af svaghed«. Det har han fuldkommen ret i, uanset at denne regionale magt er verdens geografisk største stat og tillige har atomvåben. Obamas ’svaghed’ og Merkels ’anden verden’ leverer i kombination en meget præcis beskrivelse af Putins Rusland.
Havde Putin virkelig været skør, kunne vi måske håbe på, at han efter en ny pludselig indskydelse ville forlade Krim og indstille støtten til sine loyale krigsherrer i det østlige Ukraine. I stedet ser han for sig en vision af en form for Sovjetunionen light, hvor Ukraine er tiltænkt en væsentlig rolle, både som bestanddel og som afskrækkende eksempel.
Uden Ukraine – eller i hvert fald substantielle dele af Ukraine – ville hans nye imperium forblive en løjerlig torso. Samtidig truer Ukraine, hvis undersåtter for længst har fået appetit på at blive medborgere, med at brede som en art politisk ebolaepidemi, der ikke nødvendigvis vil stoppe ved Ruslands grænse. Derfor må epidemien for enhver pris stoppes.
Hvad Obama kalder ’svaghed’, kalder Putin ’forsvar’, og her findes vi også forklaringen på det improviserede, selvmodsigende og smådesperate ved hans handlinger.
Putin ved udmærket, at hans eget regime står og falder med førnævnte vision. At denne er reaktionær, urealistisk og dybt udemokratisk, generer ham ikke, og da allermindst det sidstnævnte.
Men heller ikke dette er udtryk for galskab.
© Richard Swartz og Information
Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",14.0,20. september 2014," Synspunktet dukker jævnligt op, hist og her; også i hvad, der almindeligvis regnes for at være seriøse medier. Også ældre, berømte, internationale statsmænd – dog ikke længere i tjenesten – har antydet, at vi ikke helt kan udelukke det: At Putin handler, som han gør, fordi han har en skrue løs."
9817,/debat/2012/06/myten-hvorfor-arbejder-sejret-stadig-forkert,Myten om hvorfor vi arbejder har sejret – men den er stadig forkert,Brian Esbensen," »Forskellen på at arbejde og modtage offentlig forsørgelse er for lille.«
Sådan lød det i skatteminister Thor Möger Pedersens (SF) oplæg til den skattereform, der nu forhandles om. Underforstået: Som forholdene er nu, kan det ikke betale sig at arbejde, og bl.a. derfor har vi ledighed.
Det budskab er længe blevet ført frem af højrefløjen, og det er ikke underligt, at bl.a. Joachim B. Olsen fra Liberal Alliance jubler, som havde han lige vundet en OL-medalje. Han har kaldt initiativet for det, det er: »… et paradigmeskifte på venstrefløjen«.
Kommentatorerne æder præmisserne for skattereformen råt: Der er en sammenhæng mellem ledighed og skat/offentlig ydelser, og derfor har oplægget blot afstedkommet en pseudodebat, hvor man diskuterer, om forslaget er vidtgående nok.
Problemet er bare, at grundpræmissen bygger på en række myter om, hvorfor vi arbejder. En ny Rambøll-undersøgelse, som Jyllands-Posten offentliggjorde for nylig, viser, at skattelettelser ikke vil få danskerne til at arbejde mere. Og mere end 100 års erfaring med velfærdsstaten viser, at dynamikken er radikalt anderledes, end den man lægger til grund for skattereformen.
Velfærdsstaten som modbevis
Tanken bag skattereformen er i virkeligheden den helt grundlæggende og klassiske diskussion om den private ejendomsret og statens indgreb heri. Det har siden midten af 1800-tallet været omdrejningspunktet i uenigheden mellem liberalismen og socialismen.
Liberalisterne har forudsagt al produktivitet og foretagsomheds ophør cirka tusinde gange (og taget fejl ligeså mange gange), siden socialisterne første gang påpegede, at man måske kunne indrette samfundet, så det ikke var egnens storbonde eller handelsmand, der sad på 95 procent af værdierne, mens resten levede kummerligt og døde af sult, fejlernæring, banale sygdomme, overanstrengelse og kulde.
Det socialistiske projekt kaldes i dag den europæiske velfærdsstat, og det har konsekvent modbevist de liberale antagelser og myter. Faktisk tyder det på, at virkeligheden gebærder sig lige modsat af de liberale antagelser: De lande, der udfordrer myten og har veludbyggede offentlige sektorer, er praktisk talt uden undtagelse de rigeste og mest produktive.
Som udgangspunkt arbejder man ganske vist for at få penge eller det, penge kan skaffe én, men så snart det basale er dækket ind, er det helt andre faktorer, der determinerer vores til- og fravalg af arbejde.
Det underlige er, at så få åbner øjnene og iagttager den håndgribelige virkelighed omkring dem og stiller spørgsmål ved den liberale myte.
Allerede ved vores uddannelsesvalg falder de liberale antagelser om den direkte sammenhæng mellem penge og motivation til jorden med et brag. Burde det store flertal drevet af rationelle og økonomimaksimerende motiver ikke søge mod professioner, hvor de kan forvente den største indtægt? Altså, meget forsimplet, burde vi ikke alle stile mod at blive børshajer, chefer og direktører?
Jo, det burde vi, men det gør vi som bekendt ikke. Faktisk er det ikke usædvanligt, at flertallet af en årgang søger mod uddannelser – lærer, pædagog, sygeplejerske, politibetjent, socialrådgiver osv. – hvor en af de få ting, man kan love dem på forhånd, er, at lønnen bliver væsentligt lavere sammenlignet med andre erhverv.
Eksemplerne på den manglende sammenhæng mellem motivation og løn står i kø. Omkring 40 procent af danskerne, næsten 1,9 millioner mennesker, laver frivilligt arbejde. Altså ekstraarbejde i idrætsforeningen, skolen, kirken, den politiske eller sociale organisation og alle mulige andre steder. Arbejde, de ikke får en krone for.
Hvorfor? Helt enkelt, fordi indkomst kun betyder noget indtil det punkt, hvor de basale behov for husly, føde og beklædning er opfyldt. Da disse behov heldigvis er opfyldt for stort set alle beskæftigede i Danmark, er det helt andre parametre, danskerne agerer ud fra.
To helt nye undersøgelser viser da også, at ændringer i skattesystemet ikke vil ændre vores motivation i forhold til at arbejde hverken mere eller mindre. Både Rambøll og tænketanken Cevea har netop offentliggjort målinger med enslydende og klare konklusioner: Over 75 pct. af danskerne afviser fuldstændig, at en skattereform vil betyde noget for deres motivation og prioriteter.
Øger stigmatiseringen
Derfor er det nærmest en hån, når særligt S og SF ifører sig en arbejderretorik og taler om leverpostejsmadder, Kansas-Danmark og rugbrødsreform.
Man modarbejder og splitter netop dette arbejdersegment ved at opstille en kunstig modsætning mellem ledige og arbejdende. Den langt overvejende del af de ledige er netop kendetegnet ved at være arbejdende, som i en kortere eller længere periode ufrivilligt mangler et sted at gå hen med deres leverpostejsmadder.
En undersøgelse, offentliggjort og refereret i de fleste medier i maj, sætter en fed streg under et af de virkelige problemer ved ledighed: stigmatiseringen og den sociale eksklusion. Det er det problem, regeringen nu forværrer. Faktisk vil de fleste hellere end gerne arbejde. De vil endda arbejde det samme for væsentligt færre penge, for udover fattigdom afstedkommer ledighed skam, mindreværd og isolation. Således oplyser seks ud af 10 af de ledige »at de føler sig mindre værd«, og at de af den grund f.eks. har prøvet at fravælge en familiefest i en ledighedssituation.
Helt kort: Den ældgamle liberale myte om, hvorfor vi arbejder har sejret, men den er stadig forkert. Regeringen er med andre ord i gang med at save grundpillerne i vores velfærdssamfund over på de helt forkerte præmisser.
Foghs kulturrevolution
Men hvor kommer myten fra? Og hvordan har den kunnet vokse sig så voldsom og sejlivet?
Alt peger på, at Anders Fogh Rasmussen er ophavsmanden. Da han for tre år siden forlod posten som statsminister, var det på mange måder et forandret Danmark, han overlod til sine efterfølgere. Konturerne af hans værk er først nu ved at tegne sig.
Mens alle af indlysende grunde var optaget af indvandrerdebatten i 00’erne, skete det centrale værdipolitiske skift måske i virkeligheden på det økonomiske område: Den (neo-)liberale doktrin om løntilbageholdenhed, mindre stat og lavere skat – særligt for dem, der tjener mest – er blevet en sandhed, som S og selv SF lader til at acceptere.
Det er Fogh Rasmussens virkelige sejr, at han under dække af næsten ti års værdipolitisk indvandrerdebat fik drejet Danmark i en retning, som gør op med den økonomiske model, der er selve grundlaget for den nordeuropæiske velstand. Fogh-Rasmussen plantede et frø, som nu blomstrer i S og SF’s have. I dag befinder vi os i den paradoksale situation, at den røde danske regering på flere centrale økonomiske politikområder ligger til højre for borgerlige/liberale regeringer andre steder i Europa. Kernen i den tankegang, som nu også er udgangspunktet i oplægget til en skattereform, bygger på de Fogh’ske antagelser om, at universelle og relativt generøse velfærdsydelser fjerner incitamentet til at arbejde, samt at økonomiske gevinster driver værket på arbejdsmarkedet.
 
 
Brian Esbensen er cand. scient. soc. Han er mellemøstredaktør ved magasinet RÆSON og udviklingspolitisk kommentator ved Kristeligt Dagblad




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",85.0,8. juni 2012,"Allerede ved vores uddannelsesvalg falder de liberale antagelser om den direkte sammenhæng mellem penge og motivation til jorden med et brag. Burde det store flertal drevet af rationelle og økonomimaksimerende motiver ikke søge mod professioner, hvor de kan forvente den største indtægt? Altså, meget forsimplet, burde vi ikke alle stile mod at blive børshajer, chefer og direktører?"
1388,/debat/2015/11/hjaelp-bedre-diskussion-islam,Hjælp til en bedre diskussion om islam,Mikkel Lodahl," Henrik Nordbrandt kaster sig i kommentaren i Information den 2. november ud i en ret syret komparativ analyse af de to religioner islam og kristendom. Anledningen er, at Nordbrandt har haft nærmest identiske samtaler om islam mange gange, og han synes, det er ulideligt. Det, synes jeg, er synd, og jeg vil gerne hjælpe.
Nordbrandt siger til sine samtalepartnere, at islam altså blev grundlagt af en kriger, mens kristendommen blev grundlagt af en tømrer. Uagtet at Muhammed var købmand, der blev kriger, og at man kan finde mange Koran-steder, der prædiker fred (5:33 eller 2:224 for eksempel), er det en spøjs ting at hævde.
Der er ret mange steder i Bibelens tekster, der viser, at hvis Jesu karriere ikke var blevet tragisk afbrudt, havde han nok også forsøgt sig som kriger.
For eksempel retter han folk i den misforståelse, at han kommer med fred, for i stedet at påpege, han kommer med sværd (Matthæus 10:34), og hans holdning til, hvad man skal gøre med legemsdele, der foruretter ham (Markus 9:42-47), kan sagtens læses metaforisk som et spor af en velvillig holdning over for folkemord, der ikke var kontroversielt i samtiden.
Om ikke andet, så fordi man – hvis man hugger sin højre hånd af, fordi den foruretter én – kommer til at stå i en vis forlegenhed, hvis den venstre hånd pludselig foruretter én. Hvordan hugger man så den af?
Man kan også spørge, om det er rimeligt at sammenligne oprindelsen af en religion, hvor grundlæggeren også fik et politisk embede med en religion, hvor det netop ikke lykkedes for grundlæggeren. Det var nok det, Jesus ville – det ville alle de andre frelsere, der huserede i området dengang, og det var jo derfor, han blev taget i opløbet, om man så må sige.
Betændt argumentation
Nej, det er nok bedre at spørge, hvordan kristendommen som organiseret religion udmøntede sig. Billedet er komplekst, men man bør tage med, at kristendommen var yderst populær som soldaterreligion, og at det første store mirakel, der banede vejen for etableringen af noget, der ligner kirken, som vi kender den, var, at Jesus hjalp de troende med at vinde et slag. Helt bestemt slaget ved den milviske bro i år 312, hvor krigeren Konstantin den Store vandt kejsermagten.
Der er altså masser af krig i kristendommen. Der er også masser af fred. Det samme gælder islam. Men jeg håber, de sidste par afsnit har vist, hvor betændt det er at argumentere sådan.
Ingen vil vel hævde, at de mange krige, vi fra Vestens side afholder i andres lande, har sin årsag i, at Jesus godt kunne lide sværd, eller i at den katolske kirke i sin tid blev etableret af en general, vel?
Men hvorfor kommer Nordbrandt overhovedet ud i disse mærkelige analyser?
Jo, fordi han synes, det er underligt, at muslimske ledere taler om islam som en fredens religion, når nu der er »krig eller krigslignende tilstande« i »næsten alle muslimske lande«.
Nordbrandt definerer ikke, hvad de tilstande er, men er det mon ikke sikkert at sige, han ikke mener, Tyrkiet er i den tilstand?
Tyrkiet er et af de lande, der ligger relativt langt nede på Global Peace Index, der måler landes fredelighed, nemlig på plads nummer 135.
41 ud af 57 muslimske lande ligger over Tyrkiet på listen, så at der skulle være krig eller det, der ligner, i langt størstedelen af verdens muslimske lande, må altså siges at være noget af en overdrivelse.
Hvem er de mange?
Nordbrandt vil også gerne prøve at forklare, hvorfor »mange moderate muslimer tøver med at tage afstand fra terrorhandlinger begået i islams navn«.
Hvem er de mange? Er det de 93 procent af muslimer, der ifølge Gallups World Poll tager afstand fra terrorangrebet 11. september 2001? Er det de sidste syv procent, der alle identificerer »ikkereligiøse årsager« som grunden til, at de ikke tager afstand fra angrebet på World Trade Center? Eller måske er det de 11 procent amerikanske muslimer (en anden Gallup-undersøgelse), der mener, at det nogle gange kan retfærdiggøres at slå civile ihjel i terrorlignende handlinger?
Hvis det er det sidste, Nordbrandt mener, ser det ikke godt ud for hans analyse af, at islam er årsagen. For amerikanske protestanter er tallet 26 procent, og for amerikanske katolikker er det 27 procent.
Det ser ikke just ud, som om kristendommens påstået fredelige rødder har givet de kristne en mere fredelig indstilling til tilværelsen, bare fordi de er kristne. Jesus ville vel ifølge Nordbrandt rotere i sin grav – hvis han da ikke havde forladt den for længst.
Alt det betyder ikke, at der ikke er problemer i muslimske lande, eller at der ikke er muslimer, der har forkastelige holdninger og begår forkastelige handlinger. De problemer følger bare ikke automatisk af, at de mennesker, der bor i landene – eller leder landene eller har holdningerne eller begår handlingerne – er muslimer.
Jeg kan godt forstå, Nordbrandt finder de mange diskussioner om islam ulidelige. Jeg håber, at de her fakta kan hjælpe ham til at få nogle bedre – eller i hvert fald nogle nye – diskussioner i fremtiden.
Mikkel Lodahl er cand.mag. i religionsvidenskab og lektor




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",57.0,5. november 2015,Hvem er de mange?
628,/debat/2016/03/reaktionaert-bavl-forbeholdt-radikale-imamer,Reaktionært bavl er ikke forbeholdt radikale imamer,Casper Gronemann," At det langtfra er første gang, vi hører grusomheder fra Grimhøjvej, spiller ingen rolle. Nu har moskeen igen været igennem mediemøllen, og en horde af folketingspolitikere slår på ny fast, at der må gøres ’noget’.
Også selv om grundloven som altid placerer en mur af is mellem Folketinget og det meningspoliti, de så gerne vil sende på patrulje i Aarhus.
Imens forpasses endnu en mulighed for at diskutere islam med almindelige muslimer.
Læs også: ’Jeg vidste, at jeg ville have alle imod mig’
Fredens Moské i Aarhus er mere ’moderat’ end sin kusine nede på Grimhøjvej. Et af den slags steder, som altid er klar til at informere om sin indsats i kampen mod bandekriminalitet.
Forleden talte jeg med en imam, som er tilknyttet moskeen. Han understregede, at islamisk lov ikke diskriminerer: Både kvinder og mænd skal i kalifatet stenes, hvis de begår hor.
Problemet er imidlertid ikke, at der undervises i stening. Det er ren religionsteori, som ingen imamer har intentioner om at få realiseret. Problemet er det syn på ’hor’, som tankerne om stening er udtryk for, og hvad det betyder for unge muslimske – danske! – piger og drenge. Den sociale kontrol, der ligger under de religiøse gloser, er den virkelige udfordring.
Læs også: Social kontrol spreder sig
Der er rigeligt med eksempler på ganske almindelige imamer, hvis holdninger er dybt reaktionære. Imam Kassem Rachid, som er tidligere domsmand og byrådsmedlem, understregede f.eks. for nylig igen, at homoseksualitet og islam er uforeneligt.
Det er altså langtfra kun radikale imamer, der udspyr reaktionært bavl. Det burde bekymre os. Undersøgelser, der viser, at flere og flere muslimers holdninger bliver stadigt mere ortodokse, burde bekymre os.
Efter TV 2’s afsløringer har en række islamiske organisationer, der repræsenterer et bredt udsnit af det muslimske miljø i Danmark, fuldt op med en vag, parerende pressemeddelelse med titlen ’Åbenhed er nøgleordet’. Den understreger, at islam bør kendetegnes ved transparens.
Det kan godt komme som en overraskelse for en journalist som mig. Min oplevelse er, at stærkt troende muslimer er en besværlig kildegruppe at få i tale. Der er en håndfuld repræsentanter med nosser, som gerne stiller op til kritiske interview – eksempelvis imam Waseem Hussain. Men det er få.
Undskyldningen er oftest, at danske medier over en bred kam har en agenda om at udstille muslimer. I min optik er det alt for ofte blot et skalkeskjul, der dækker over manglende mod til at besvare ubehagelige spørgsmål. Men en samtale, hvor vi ikke må stille de spørgsmål, der gør ondt, er meningsløs.
Den ubekvemme sandhed forekommer mig at være, at enhver ærlig snak mellem en tekstnær muslim og en ateist vil ende i politiseret uenighed.
Læs også: Under familiens radar
Kønsadskillelse er stadig parolen i de fleste moskeer, ekstensiv social kontrol udøves fortsat i mange muslimske miljøer og de politiske værdier, som prædikes fra mange imamers talerstole, er ofte reaktionære. Det er i mine øjne en banal konstatering, at det fortsat er store, kulturelle forskelle, der adskiller os.
Fordi dette indlæg er ’islam-kritisk’, vil jeg utvivlsomt få spandevis af likes på de sociale medier fra folk, som håber på splid, og som mener, at islam og den vestlige civilisation er uforenelige. Hver skarpvinklet samtale vil blive indsat i det narrativ af krigsmagere fra begge sider.
Det afholder mange fra at tale åbent om emnet. Men det er selvdestruktivt. Den sande splittelse opstår først, når vi slet ikke taler sammen.
»Hvad så med Jehovas Vidner,« lyder et politisk korrekt pip fra hjørnet. Ja, hvad med dem? Disse verdensfjerne sekter er de kristne pendanter til Grimhøjmoskeen. Til helvede med dem.
Læs også: Hvem siger, at muslimske kvinder ikke kan spille fodbold?
Casper Gronemann er cand.scient.adm. og journalist. Klummen er udtryk for skribentens egen holdning




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",24.0,7. marts 2016,"Fredens Moské i Aarhus er mere ’moderat’ end sin kusine nede på Grimhøjvej. Et af den slags steder, som altid er klar til at informere om sin indsats i kampen mod bandekriminalitet."
7184,/debat/2013/06/laeserbreve-0,Læserbreve,," 
	Hamskiftet er fuldendt

Leif Mentzel, København

	En af de sidste fra SF’s såkaldte børnebande, nemlig tidligere skatteminister Thor Möger Pedersen har nu også meldt sig ind i Socialdemokraterne – dog uden ambition om at blive aktiv politiker.

	Som en af Villy Søvndals (SF) allermest trofaste væbnere både før og ind i regeringsdannelsen, lykkedes det sammen med de fleste af Søvndals disciple at trække SF et godt stykke politisk mod højre.

	Problemet er dog, at Socialdemokraterne samtidig lagde sig lige i den tidligere regerings slipstrøm. Da det viste sig ikke at være muligt at trække SF lige så langt mod højre, var stort set hele banden nødt til at lave et politisk hamskifte og tilslutte sig det efterhånden af koryfæer overbefolkede socialdemokrati.

	Nu bliver det spændende at se, hvad der venter forude for et parti, der ligger underdrejet vælgermæssigt og selv har mange loyale profiler.

	Væk med retsforbeholdet

Samira Nawa, kandidat til Europa Parlamentet, R

	Omo Amenagawon er en modig kvinde. Som 20-årig kom hun til Danmark som offer for menneskehandel og måtte arbejde som prostitueret på diverse bordeller. Hun meldte bagmændene til politiet, vidnede imod dem og sørgede dermed for at få dem fængslet.

	Omo Amenagawon har gjort Danmark en stor tjeneste – og som tak står hun og hendes etårige søn nu til at blive udvist til Nigeria, hvor hun har en dødstrussel hængende over hovedet.

	Jeg er skuffet over at regeringen ikke gør mere for handlede kvinders ret til asyl i Danmark. I regeringsgrundlaget står at »Regeringen vil samtidig sætte kraftigt ind over for handel med kvinder (…) Desuden skal ofre for menneskehandel tilbydes bedre beskyttelse i Danmark«.

	Skulle vi så ikke lige se at vågne op og bruge denne konkrete sørgelige sag til at få rettet op forholdene?

	Sagen om Omo er et argument for, at vi hurtigst muligt skal af med det danske EU-retsforbehold.

	Med forbeholdet behøver vi ikke leve op til EU’s indsats mod menneskehandel. Og det gør vi da heller ikke – for en af de EU-rettigheder et offer for menneskehandel har, er »beskyttelse mod hjemsendelse til et land med risiko for drab, tortur eller anden inhuman eller nedværdigende behandling«.

	Jeg så gerne Danmark som et foregangsland på dette område som i bund og grund blot handler om medmenneskelighed.

	Fingrene væk fra frihedsmuseet

Bodil Enoch, Horserød-Stutthof Foreningen og Anton Nielsen, formand for Féderation Internationale des Résistants Danmark

	Natten til søndag den 28. april nedbrændte Frihedsmuseet. Der var så vidt vides ingen vidner – og der var ingen vagter. Den sidste vagt gik sin runde den 1. januar 2010, så blev han sparet væk.

	At Frihedsmuseet skal genopbygges i samme arkitektur og med det samme indhold, derom hersker der ingen tvivl – i hvert fald ikke hos os. Det må ikke glemmes, at det var modstandsbevægelsen, der selv indsamlede penge til Frihedsmuseet, og i respekt for deres minde, og deres gave til danskerne, skal museet genopbygges i deres ånd.

	Vi er klar over, at andre ser branden, som en mulighed for at ændre museets indhold – som længe har været en sten i skoen for disse koldkrigere – så det kommer i overensstemmelse med deres syn på modstandskampen og deres reaktionære politiske holdninger i dagens Danmark.

	Vi må på det kraftigste advare såvel Kulturministeriet som Nationalmuseet mod at følge disse reaktionære, antidemokratiske kræfter. Det ville være i strid med alt hvad modstandsbevægelsen stod for – og museet er modstandsbevægelsens museum. At ændre det, vil være endnu et historisk bedrageri mod alle de, som gav deres liv for Danmarks frihed.

	Dyre veje til uddannelse

Hans Jørgen Hansen, formand, Lederforeningen for VUC

	Det kan blive dyrt, hvis du ikke har lært nok i folkeskolen til at starte på en erhvervsuddannelse. Både for samfundet og dig selv.

	I snakken om reformer af folkeskoler og erhvervsuddannelser er det farligt at glemme de unge, der i dag ikke har nok fagligt med fra folkeskolen, men gerne vil ind på en erhvervsuddannelse. Der er tilbud til dem. Op til 59 procent af kursisterne på almen voksenuddannelse på VUC, der går videre i uddannelse bagefter, er at finde på en erhvervsuddannelse.

	Det koster dog penge at tage en almen voksenuddannelse. For fag som dansk og matematik er det ikke store beløb, men som pædagogisk forskning viser, ville vi kunne give et meget bedre tilbud ved at få fag som idræt og billedkunst ind i kursisternes hverdag. Men det er dyrt. De 1.150 kroner pr. fag betyder, at mange kursister ikke reelt har den mulighed.

	Det er dyrt for kursisterne og det er dyrt for samfundet, fordi vejen til en uddannelse dermed gøres længere.

	Når politikerne sidder og tænker over en erhvervsuddannelsesreform, håber jeg, at de også overvejer at gøre vejene til en erhvervsuddannelse nemmere – især for de mennesker, som ikke kom igennem folkeskolen med nok faglig ballast.

	Tyrkiet hører ikke til i EU

Jørgen Bülow Hansen, Helsinge

	Der er utallige eksempler på udenrigsminister Villy Søvndals (SF) fejlbedømmelser. I disse uger demonstrerer udenrigsministeren med al tydelighed, hvor ringe kendskab han har til Tyrkiets indenrigs- og udenrigspolitik.

	Bevidst eller ubevidst negligerer han Tyrkiets religiøse ekspansionspolitik samt ikke mindst ministerpræsident Erdogans ignorante og hårdhændede metoder.

	De landsomfattende strejker i Tyrkiet blev som bekendt mødt med politibrutalitet, som medførte dødsfald. Det fik forbundskansler Angela Merkel til at beslutte at Tysklands forhandlinger om Tyrkiets medlemskab af EU skulle sættes i bero. Villy Søvndal (SF) mener derimod, at lille Danmark skal gå enegang, da han åbenbart ikke ser nogen grund til at stoppe forhandlingerne. Hvilken naivitet.

	Skulle der dog ikke være en bevinget sjæl, som kunne spørge manden, hvad dette fjendtlige muslimske land har at gøre i EU? Igen er vi vidne til socialistisk magtarrogance, uvidenhed og bevidst fortrængning af virkeligheden. Men hvad kan man forvente, når idealisme og naivisme overskygger realistisk tankevirksomhed og vid?




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,29. juni 2013,"	I snakken om reformer af folkeskoler og erhvervsuddannelser er det farligt at glemme de unge, der i dag ikke har nok fagligt med fra folkeskolen, men gerne vil ind på en erhvervsuddannelse. Der er tilbud til dem. Op til 59 procent af kursisterne på almen voksenuddannelse på VUC, der går videre i uddannelse bagefter, er at finde på en erhvervsuddannelse."
9837,/debat/2012/06/dus-himlens-fugle,Er du dus med himlens fugle?,Ejvind Larsen," Festens midtpunkt er en af landets fremmeste økologer og havde frabedt sig taler. Sang og leg var derimod mere end velkomne. Og sådan blev det: Morten Korch og Poul Reichardt lige i – ikke i øjet, men lige i – hjertet:
Er du dus med himlens fugle?
Du grønne skov! Du glade lærke!
Åh gudskelov, at jeg kan mærke:
Alt dette er ven med mig!
Har du det som jeg?
 
Er du dus med himlens fugle og skovens grønne træer,
forstår du alle hjerter, der banker her og der,
kan du smile til en kronhjort og vinke til en stær,
så har du fundet ud af noget, som er meget værd.
 
En rødkælk! En guldsmed!
En bly forglemmigej!
Et grantræ! En vipstjert!
De elsker nemlig dig!
 
Er du dus med himlens fugle og skovens grønne træer,
så har du fundet ind til det, som gør livet allermest værd.
 
Ikke et stemmebånd var urørt, ikke et øje tørt. – Jamen, det er jo mageløst! Det er ikke os, der ææælsker naturen, sådan noget sentimentalistisk romantik. Antropocentrisk selvforgudelse! Det er naturen, der kommer først. Før mennesket. Det må også humanismen anerkende. Et grantræ, en vipstjert – tiltaler os, så vi må svare. Det er den sande humanisme. Dialogisk, som bare ind i det rene Shakespeare!.
»Det er nu da vist Morten Korch,« bemærkede en medgæst,som havde fået nok og øjet tørt.
»Ja, å hva’ så? ’Solen står med bonden op,/ slet ikke med de lærde!’«
Af Google og internettet fremgik siden, at musik/tekst er af Sven Gyldmark/Finn Martin til – ganske rigtigt – Morten Korch-filmen fra 1958 Vagabonderne på Bakkegården, hvor Poul Reichardt – ligeså rigtigt – synger de superøkologiske strofer.
Endda før Rachel Carsons Det tavse forår var udkommet på dansk og længe før forløberne for denne junis økologiske Rio-konference – den globale Stockholmkonference og publiceringen af Grænser for vækst i 1972 – havde fundet sted.
Så forudseende var om ikke Morten Korch, der døde i 1954, så dog Poul Reichardt!
Djævelens advokat taler
Men det skulle blive bedre – eller værre – endnu.
En lille djævel hviskede i øret:
Er du dus med helvedes malariamyg?
Er du dus med bakterier, vira og kræftsvulster?
Med skizofreni, demens, Alzheimer, sklerose og ALS?
Med tørke, istid, skybrud, tyfon, jordskælv, vulkanudbrud, tsunami?
Med fødekæderne, hvor naturens væsener ikke bestiller andet end at kvæle og æde hinanden?
Med at naturen ikke er det rene pip og glade lærker fra oven?
 
Djævelen var efterhånden blevet så svulstig, at den ikke kunne være i øret, men sad lige i øjet.
– Er du da selv, djævel, dus med døden? Med grænsen for magten over naturen?
»Er du dus med mig?,« lød det djævelske svar. Dus med det djævelske i vilkårene? Med det onde i livet? I naturen?
Nu er det svært. Rigtig svært, for det er så nemt. For nemt at klare det hele med bemærkningen om, at det just er det, det hele – hellige – altså økologiske, handler om: At der nu engang er og bliver naturlige vilkår, grænser, død, som ikke kan overvindes. Uden naturen selv bliver endnu værre.
I selve vores forsøg på definitivt og totalt at overvinde dens, ja, om man vil, ondskab, bliver naturen rigtig ond.
For nemt! For vi skal jo pine død gøre noget mod de helvedes malariamyg, bakterier, vira og kræftsvulster, mod skizofreni, demens, Alzheimer, sklerose, ALS, tørke, istid, skybrud, tyfoner, jordskælv og lille Peters forkølelse, tante Olgas ønske om dog at gense Fakse Ladeplads i bil nok engang, you name it, Satan!
Hvor går så grænsen for, hvad vi i vores sentimentalistisk-romantiske, antropocentrisk-selvforgudende magtbestræbelser kan tillade os at udsætte naturen for? Uden at gøre den uanstændigt eller endog ubodeligt katastrofalt værre?
Den grænse må efter tid og sted og historiske omstændigheder findes i samtalen. De frie ord, dialogen.
Det er vel derfor, man fejrer Grundloven i dag? Det er i hvert fald derfor ubegrænset økonomisk vækst – i brug og forbrug af naturen i dens materialitet – må bekæmpes. Det er derfor, man på kan købe billet til næste indlæg på torsdag i foredragsrækken om Den Store Omstilling.
Det er derfor, at naturen kommer først. Og hvad andet kan man, end med Morten Koch og Poul Reichardt være taknemmelig over det?
Tænk, om vipstjerten slet ikke havde været.
 




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",8.0,5. juni 2012,Har du det som jeg?
12159,/debat/2011/05/bosnisk-drama-fortsaetter,Bosnisk drama fortsætter,Karsten Fledelius," Fredag den 13. maj fandt en voldsom krise i Bosnien-Hercegovina (herefter blot kaldet Bosnien) tilsyneladende sin afslutning, da den serbiske enhed Republika Srpskas leder, Milorad Dodik, lovede EU's udenrigsminister, Catherine Ashton, at anbefale sit parlament i Banja Luka at udsætte og eventuelt aflyse en vedtaget folkeafstemning.
Den drejer sig om Srpskas forhold til centrale bosniske institutioner, først og fremmest retsvæsnet i virkeligheden en folkeafstemning om dekreter udstedt for nylig af FN's 'Høje Repræsentant' østrigeren Valentin Inzko.
Udfaldet af en sådan afstemning er der ikke mange, der tvivler på den er blevet betragtet som en bombe under hele den bosniske stat, som holdes møjsommeligt sammen af en forfatning dikteret af fredsslutningen i november-december 1995 og garanteret af det internationale samfund.
Inzko har erklæret folkeafstemningen for ulovlig og beordret den aflyst.
Dodik ville ikke bøje sig for ham. Men da EU's udenrigsminister Ashton opsøgte Dodik i hans præsidentpalads i Banja Luka, fastslog han, at fordi Ashton havde lyttet til hans kritik af det bosniske retssystem og var villig til at se nærmere på det, var det måske slet ikke nødvendigt at afholde folkeafstemningen!
Så derfor ville han foreslå parlamentet at genoverveje beslutningen. Det de bosniske serbere blandt andet er utilfredse med, er den angivelige unfair behandling af serberne under den del af retsopgøret efter krigen i Bosnien, som nu foregår inden for republikkens eget retssystem, og som indtil udgangen af 2011 indebærer deltagelse af dommere fra udlandet.
Fælles institutioner
Domstolene er en af de fælles institutioner, som med møje og besvær er blevet opbygget, lige som hær, diplomati og nationalbank. Også politiet skal være en fælles institution, og landet skal have en fælles fungerende højesteret. Det er en betingelse for at kunne blive optaget i EU. Men de bosnisk-serbiske politikere fører stadig en henholdende kamp mod dannelsen af flere fælles institutioner, især inden for retsvæsnets område.
Et af midlerne hertil er folkeafstemninger.
Faktisk var vejen til det gamle Jugoslaviens opløsning brolagt med folkeafstemninger. Derfor er det vigtigt for EU at få forhindret, at dette politiske håndtag endnu engang skal fungere opsplittende og destabiliserende. For sporene skræmmer.
I maj 1993 var der opnået bred international enighed om den såkaldte Vance-Owen fredsplan for Bosnien. Men de bosniske serberes præsident Radovan Karadzic (som nu sidder på anklagebænken i Haag) spillede planen over til sit da i princippet illegale parlament, som forkastede planen og sendte beslutningen videre til bekræftelse ved folkeafstemning. Daværende EF's formand, den danske udenrigsminister Niels Helveg Petersen, erklærede afstemningen for illegal.
Men da angiveligt 96 procent af de bosniske serbere (med en stemmeprocent på 92!) den 16.17. maj havde forkastet fredsaftalen og krævet fuld national selvbestemmelse, erklærede USA's daværende præsident Bill Clinton, at USA ikke ville sende soldater ind for at »kæmpe på den ene af siderne i borgerkrigen«.
Herefter ville ingen af de andre medlemmer af forligskredsen gribe militært ind, og krigen fortsatte i mere end to forfærdelige år.
Den endte med serbernes nederlag og reduktion af deres territorium, men på den anden side opfyldelse af ét af deres krav: et sammenhængende territorium.
Resten af Bosnien udgøres af den i 1994 under amerikansk pres dannede Føderation af bosniakisk ('muslimsk') og kroatisk dominerede områder. Føderationen blev igen opdelt i etnisk motiverede 'kantoner' for at tilfredsstille den mindste af befolkningsgrupperne, kroaterne (der består af under 15 procent).
Hvor farligt situationen har kunnet udvikle sig nu, 18 år efter Vance-Owen-planens fald, ses af, at kroaterne i kølvandet på Dodiks aktion har forlangt ligestilling med serberne med egen delrepublik og hovedstad.
Den kroatiske nationalisme er en ofte overset faktor i bosnisk politik, men bakkes op af Kroatiens nuværende regeringsparti HDZ, som har et datterparti i Bosnien.
Tog EU som gidsel
En tredeling af Bosnien og en eventuel ny borgerkrig tonede frem i horisonten. Det fik EU's udenrigspolitiske leder til at tage til Dodik i Banja Luka, hvor den 'ridderlige' Dodik, som fysisk er meget højere end fru Ashton, stående lod sig forevige med hende i et varmt håndtryk.
Fra flere sider er Ashton blevet hårdt kritiseret for at være blevet fotograferet med den serbisk nationalfane i baggrunden, mens det fælles bosniske fag glimrede ved sit fravær.
Kritikerne er ikke kun bosniere, som har følt sig stødt, men i høj grad vestlige kritikere af Ashton personligt. Men det kan ikke nægtes, at Cathrine Ashton fik gennemført det, som FN's (og EU's) faste repræsentant i Sarajevo ikke formåede: at få folkeafstemningen udsat, måske aflyst.
Dette forløb tyder på, at Dodiks politik først og fremmest har været signalpolitik, en spillen med musklerne, ikke mindst for at styrke ham selv indadtil.
Episoden er endnu et led i hans seje kamp for at skabe en ny suveræn stat på Balkan, Republika Srpska, i kølvandet på Kosovos løsrivelse fra Serbien. Nu har han reelt ydmyget det internationale samfunds Høje Repræsentant i Sarajevo, og fået EU's udenrigspolitiske leder til at komme til sig i hans hovedstad, Banja Luka.
Dog en delvis succes
Men Ashtons mission må alligevel betegnes som en delvis succes.
Dodik veg tilbage fra at spille 'folkesuverænitetskortet' og anerkendte, at i modsætning til 1993 er det i dag EU, som er den afgørende magtfaktor i det tidligere Jugoslavien. Både politisk, økonomisk og militært. Hendes mission har været vigtig for at bevare freden. Men den har ikke brudt det politiske dødvande i det fattige og splittede Bosnien.
Der har været planer om at 'normalisere' landet ved nedlægge den Høje Repræsentants embede og trække EU-militærstyrken ud.
Bosniens krise ses ofte som konsekvensen af, at udlandet ikke for længst har overladt ansvaret til landets egne demokratisk valgte politikere. Men formentlig er risikoen alt for stor. Det vigtigste er i dag den fysiske sikkerhed, som skal give udenlandske investorer tillid til, at de roligt kan slå sig ned i landet og udnytte dets billige og gennemgående veluddannede arbejdskraft.
Ikke blot serbiske, men også kroatiske politikeres ageren i dette forår viser, hvor nødvendig en stadig opmærksomhed og tilstedeværelse fra udlandets side i Bosnien fortsat er.
Karsten Fledelius er forfatter og lektor ved Institut for Meder, Erkendelse og Formidling ved Københavns Universitet.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",3.0,23. maj 2011,Der har været planer om at 'normalisere' landet ved nedlægge den Høje Repræsentants embede og trække EU-militærstyrken ud.
4429,/debat/2014/08/c-gaar,C om det går,Georg Metz," Medierne bød over ugen den nye ukendte konservative formand velkommen i en byge af betragtninger om et parti der bortset fra Poul Schlüters blomstrende år i 80’erne jævnligt har været i person- og identitetskrise. De nystrøgne dannede nationalt sindede danskere, for hvem Gud, Konge, Fædreland og Konservatismen altid var det eneste naturlige at fylkes om, har i tidens løb anvendt generøse bunker af tid på at mule hinanden og egne ledere.
En for længst afdød kollega, selv konservativ med hud og hår og store sjusser, bemærkede engang om sine egne, at der på de konservative landsråd godt nok lugtede dyrt af gode cigarer og vaginalspray, og lederne var De’s med forsamlingen og ved landsrådets fællesspisning holdt den obligate chevalereske tale for damerne, men det forhindrede ikke landsrådsmedlemmer af begge køn i at opføre sig som intrigante tølpere i baren og kulissen. Ofte kom stridighederne om kurs og fremtid og nøgleposter ud i det åbne og gik helt i spagat.
Uden større held har konservative her og hisset i oprigtig modvilje mod alt for hidsig udligning af samfundets goder, alt for megen ligestilling og dybtfølt broderskab forsøgt at iklæde det fundamentale krav om mindre i skat en eller anden overordnet temmelig dunkel idealitet.
Bemærkning om idelogi er bras
Her til lands er partiets nuværende aktive nestor, Per Stig Møller, manden der med en egen skeløjet dødsdrift har vovet sig nærmest formuleringen af en art konservativ filosofisk ideologi. Møller måtte i sin tid givetvis synke et par gange, da Schlüter i en af sine illusionsløst befriende bemærkninger konstaterede sin opfattelse af ideologier som noget »bras« og sig selv som konservativ uden at dét ligefrem gjorde noget. De øvrige skiftende ledere, og dem er der jo unægteligt en del af, har i samme tråd klogeligt holdt deres eventuelle ideologiske overvejelser for sig selv og udtrykt sig uendeligt lidt tankefuldt. Hvilket sådan set understreger den gamle opfattelse af  Konservative som partiet for mel, gryn og en lille rulle brænde. Kort sagt handelsfolkets interesseorganisation – de små og mellemstore virksomheder. De store tillige når flagene gik helt til vejrs, og Venstre i perioder ikke var større end som så.
Til stadighed holdt man sig i ledende lag af borgerlighedens førsteparti til almindeligheder og lod Per Stig om at udbrede sig om konservatismen som svar på menneskehedens ideale fordring.
Men et eller andet sted i bagagen fornemmede man trods folkepartiets aktørers alt over­vejende beskedne leverancer af tankegods og åndfuldheder glimtvis i konservativkredsene en form for solid borgerlig belæst dannelse. Trods den bjærgsomme økonomiske politik, lov og orden uden nåde og partiets nejende underdanighed for det absurde kongehus, kunne der dog komme udsagn på niveau fra dansk politisk konservatisme.
Historikeren Steffen Heiberg anførte så i en smuk artikel i Politiken forleden, at Brian Mikkelsen på det kraftigste dementerede denne forestilling om konservativ dannelse, da den daværende nye kulturminister røbede manglen på huller i uvidenheden og forlangte Rigsarkivet med alle de »gamle gulnede papirer« flyttet til Odense.
Feberredning med kanon
Da brast riget af den konservative hånd. Det kunne altså være hip som hap om hhv. fladpandede neoliberalister, småborgerlige ignoranter eller konservative kloner styrede den kongeblå fregat, hvor bøgen spejler sin top.
Oven i købet scorede DF’s vilde præster med en slags akademisk rod et par billige point ved at demonstrere mere pietet for den nationale kulturarv og gamle gulnede papirer end Det Kongelige Konservative parti, der ellers gjorde sig til af dens slags.
Mikkelsen forsøgte sig med en feberredning i den håbløse kanon­-idé, men skaden var sket. I det Konservative Folkeparti skulle man ikke mere vente at finde andet og yderligere åndsliv end kravet om privatisering af TV 2 og tilsvarende nudanske værdier.
Og atter igen står så en ny C-formand parat og bliver spurgt og udfrittet om interesser og baggrund. Og skam få den der tænker ilde om boldspil til fods eller til hånds. Men det var, hvad der var at hente af herlighedsværdi og udenomsbekvemmeligheder. Ikke noget med at den tilkaldte af nød i ny og næ læser en bog, finder trøst i maleriernes motiver eller i musikkens magi. Ikke et muk. Kun, som hr. Pape besværgende anførte, at han i hvert fald ikke er »cand. et eller andet«. Vorherrebevares nej, her sidder den hårde hud, hvor den skal, når man føler sådan for længere uddannelser på det humane felt. Eksperter er vi jo selv.
Per Stigs illoyale pip om Pape
Således kom formanden in spe Per Stigs skønvirke om konservatismens intellektuelle dyb en anelse på tværs, nærmest en bjørnetjeneste i udtrykkets konservative forstand.
Måske det var tak for sidst for litteraturdoktorens aldrig svigtende sans for det loyale, da denne benævnte NN fra Viborg som »et sats« og lagde kimen til endnu en runde i et aldrig svigtende opgør mellem umuligt forenelige fløje i det – vemodigt sagt – overflødige parti.
Vemodigt, fordi der som nævnt var – med tryk på datiden – var en slags dyrket kultur omend i sparsomme territorier af den konservative fauna.
Nu går så kappestriden ind i en blånende verden om, hvem der i størst tankeløs bøvethed kan trække stemmer fra andre partier, der dybest set mener det samme. Det samme som formand Pape og hans trængte konservative. I en anden og bedre verden ville de have lagt robust afstand til den blotte tanke om støtte til en statsministerkandidat, hvis forestillinger om ret og vrang ligger så langt fra god gammel dydsiret konservatisme som varig indre fred fra Det Konservative Folkeparti.
Det skal nok gå alt sammen, som Schlüter sagde, når lokummet brændte og nøglen sad indvendig.
",1.0,16. august 2014,"Nu går så kappestriden ind i en blånende verden om, hvem der i størst tankeløs bøvethed kan trække stemmer fra andre partier, der dybest set mener det samme. Det samme som formand Pape og hans trængte konservative. I en anden og bedre verden ville de have lagt robust afstand til den blotte tanke om støtte til en statsministerkandidat, hvis forestillinger om ret og vrang ligger så langt fra god gammel dydsiret konservatisme som varig indre fred fra Det Konservative Folkeparti."
12548,/debat/leder/2011/03/klassekamp-classic,Klassekamp classic,Annegrethe Rasmussen," FINGRENE OP af kagedåsen. Sådan lød det fra LO og FTF i går i Politiken, da de danske fagforeningsbosser tog afstand fra planer om den såkaldte europagt, der lægger op til, at EU kan få indflydelse på medlemslandenes løn- og ansættelsesvilkår. Deri ligger implicit, at det handler om at få sænket omkostningsniveauet i lyset af den økonomiske krises skygge, men det er ikke en plan, som ser levedygtig ud i Danmark, hvor traditionen for at arbejdsmarkedets parter selv forhandler sig til rette er solid.

På den anden side af Atlanten ser det langt sortere ud for den relativt svage amerikanske fagbevægelse. De enkelte stater har massive offentlige underskud, som har tvunget politikerne ud i besparelser af en type, vi ikke kender til. Der er byer, hvor halvdelen af skolerne må lukke med klassestørrelser på op mod 60 elever til følge. Medierne beretter om borgmestre, der beder borgerne om at bruge weekenden til selv at male striber på vejene – kommunen stiller maling til rådighed – om selv at sætte skoler og børnehaver i stand eller acceptere, at den offentlige gadebelysning helt skrottes. Hjælpeprogrammer for hjemløse, hiv-smittede eller belastede familier med én forsørger lukkes helt.

STØRST OPMÆRKSOMHED har der dog været om staten Wisconsin, hvor den amerikanske fagbevægelse har været under beskydning, lige siden vælgerne i 2010 indsatte republikanske Scott Walker som guvernør. Hans mål er helt at afskaffe fagbevægelsens livsnerve: retten til at organisere sig kollektivt og forhandle på vegne af medlemmerne.

Foretagendet lykkedes i denne uge. Efter fire uger med protester og demonstrationer med op imod hundredtusinde deltagere – de største Madison har set siden Vietnam-krigen – og efter fire uger, hvor statens demokratiske senatorer flygtede til nabostater og gik i skjul for at blokere for, at loven kunne komme til afstemning, lykkedes det torsdag morgen for Walker at få loven vedtaget.

Normalt kræver vedtagelsen af love, der har økonomiske konsekvenser, et kvalificeret flertal, men guvernøren fandt en kattelem, da han ikke kunne tvinge de 14 flygtede demokrater tilbage til Wisconsin. Han adskilte den del af loven, der handler om Wisconsins fremtidige budget fra den del, der kun handler om forhandlingsretten, og satte den ‘politiske del’ til afstemning særskilt. Så vedtog han den med almindeligt flertal uden demokraternes tilstedeværelse.

Walkers lov fjerner den automatiske forhandlingsret for alle offentligt ansatte i Wisconsin på nær politifolk og brandmænd. Han tillader en vis ret til at forhandle basisløn (som skal ned) men ingen ret til at forhandle arbejdsforhold, arbejdsmiljø, ferie eller sociale goder, herunder pension og bidrag til sundhedsforsikring. Loven vil desuden kræve årlige afstemninger blandt alle fagforeningernes menige medlemmer, hvor de aktivt skal meddele, at de vil være medlem af fagforeningen, frem for nu, hvor man skal melde sig ud for ikke at være organiseret.

AT DER ikke blot er tale om økonomiske nødvendigheder understreges af, at fagforeningerne har været særdeles imødekommende i forhandlingerne om betydelige nedskæringer på den gældstyngede stats offentlige finanser, uden at det har fået guvernøren til at indstille beskydningen.

De største af Wisconsins fagforeninger som the Wisconsin State Employees Union (WSEU) og the Wisconsin Education Association Council (WEAC) har f.eks. sagt ja til guvernørens forslag om en højere egenbetaling til pension og sundhedsforsikring, som udgør en betydelig del af de nedskæringer, der skal bringe balance på statens budgetter. De har også accepteret at gå ned i løn samt at holde 10 dages ferie helt uden betaling. Men som WEAC’s præsident Mary Bell har udtalt, så »har guvernøren valgt konfrontationens og polariseringens vej frem for forhandlingens.«

BAGGRUNDEN for angrebet står klart. Det drejer sig med præsident i fagforeningen Service Employees International Unions, Kim Cooks, ord om, at »fagforeningerne historisk og økonomisk har støttet demokraterne, så hvis du er republikaner ønsker du at stoppe finansieringen af de demokratiske kandidater. Staternes økonomiske problemer bruges som en anledning til at forsøge at komme fagforeningerne til livs. Det her er en planlagt start på deres præsidentvalgkampagne i 2012.«

Det store spørgsmål er langtidseffekterne. Protesterne i Wisconsin har galvaniseret den demokratiske base af aktivister, og opbakningen til fagforeningernes forhandlingsret er oppe på omkring 60 procent ifølge nye meningsmålinger. Både i staten Wisconsin og i USA som sådan. Og aktivisterne agter nu at forsøge at tilbagekalde de republikanske senatorer – en mulighed, der findes i statens love, men som kræver underskriftsindsamlinger og i sidste ende nyvalg. Alternativt håber de på, at guvernøren bliver væltet i 2012. Og på den lange bane er det naturligvis korrekt, at det er folket, der bestemmer. Men på den korte har republikanerne indtil videre vundet slaget. 	ag
",3.0,11. marts 2011," FINGRENE OP af kagedåsen. Sådan lød det fra LO og FTF i går i Politiken, da de danske fagforeningsbosser tog afstand fra planer om den såkaldte europagt, der lægger op til, at EU kan få indflydelse på medlemslandenes løn- og ansættelsesvilkår. Deri ligger implicit, at det handler om at få sænket omkostningsniveauet i lyset af den økonomiske krises skygge, men det er ikke en plan, som ser levedygtig ud i Danmark, hvor traditionen for at arbejdsmarkedets parter selv forhandler sig til rette er solid."
7539,/debat/2013/05/overhoert-beijing-0,Overhørt i Beijing,Martin Gøttske," Upassende turistattraktion
Der er ting, som man godt må se, og så er der ting, man ikke må se, f.eks. militære installationer,« belærer en kinesisk politibetjent. På listen over forbudte seværdigheder er åbenbart også lossepladser, erfarer en dansk gymnasieklasse på besøg i Beijing. Eleverne har set alle de normale turistattraktioner, men de vil også se noget andet, »bagsiden af medaljen«, som en af lærerne udtrykker det. Så de tager ud til det nordlige Bei-jing. Her bor tusindvis af migrant- arbejdere og deres børn blandt affald. De sorterer hovedstadens skrald og sælger det videre. Det er beskidt, sundhedsskadeligt og stinkende arbejde, men arbejderne vælger selv at se positivt på det.
»Jobbet giver mig frihed. Der er ingen chef her til at bestemme over mig,« fortæller en 22-årig mand til eleverne, der er lettere chokerede over den lave løn på ca. 15.000 kroner om året.
Men politiet er dog også chokeret – over at en udenlandsk gymnasieklasse har fundet hertil. Og 10 betjente dukker op for at »forhindre uro«, siger de. Det er »ulovligt« at se området. Men hvorfor? »Fordi det giver et grimt billede af Kina,« lyder svaret. Et kønt indtryk får eleverne dog heller ikke, da politiet tilbageholder dem i længere tid og truer med en tur på politistationen. »Kommer det her til at stå på vores straffeattest?« spørger nogle ængstelige elever. Efter en repræsentant fra det kinesiske udenrigsministerium dukker op, får de lov til at gå. »Men kom ikke tilbage,« lyder beskeden.
Forbudte nummerplader
»Haha, det bliver en tom parkeringskælder, hvis de fjerner alle bilerne med militære nummerplader,« siger en midaldrende mand, der arbejder som parkeringsvagt i kælderen under en af Beijings fashionable boligblokke. Her er dyre biler: Mercedes, BMW, Audi og Jaguar. Og mange af dem har netop militære nummerplader.
I Kina ses militære nummerplader på luksusbiler som et tydeligt tegn på magt, privilegier og korruption. Og mange kinesere har gjort det til en sport at fotografere luksusbiler (inklusiv Rolls-Royce, Maserati og Porsche) med nummerplader, der afslører, at ejerne arbejder for militæret eller regeringen, og de har uploadet billederne på internettet og stillet spørgsmålet: »Hvor får offentlige ansatte pengene fra til at køre i så dyre biler?« Korruption, lyder et udbredt svar. Men oftest er det dog offentlige midler, der bruges til at købe bilerne. Og det gør ikke vreden mindre i befolkningen. For hvorfor skal staten bruge penge på, at soldater eller selv lavt rangerede embedsfolk kører i en Porsche?
I et forsøg på at komme korruptionen til livs har regeringen nu introduceret nye regler, der gør, at de militære nummerplader ikke må bruges til biler, der koster over ca. 450.000 kroner.
Folkets Befrielseshærs Dagblad skriver i en rapport, at den skrappere kontrol er for at »opretholde den sociale harmoni, stabilitet og militærets renommé.«
Det er dog ikke første gang, at en sådan kampagne er blevet sat i gang – og lige meget har det hjulpet. Der er da også skepsis på internettet. »Jeg vil se det, før jeg tror det,« skriver en anonym kineser på sin mikroblog.
Ingen by for fattige
»Kina bliver rigere og rigere, men vores lejlighed bliver mindre og mindre,« siger en 37-årig kvinde. Hun står uden for sin boligblok, der blev opført i starten af 1980’erne. Sammen med sin mand og barn har hun lejet sig ind i en lejlighed, som de deler med en anden familie. De har kun et værelse for dem selv. Men ikke en gang det har de råd til, og nu skal de finde et nyt sted. »Hvert år bliver prisen højere og højere,« siger manden. Kinesernes lønninger stiger godt nok, men ikke så meget som huslejen. I 2004 var den gennemsnitlige husleje for en lejlighed i Bei jing på lige under 1.600 kroner om måneden. I marts i år var det tal helt oppe på ca. 3.900 kroner – en forøgelse på 146 procent på et årti.
»Det er snart kun rige mennesker, der kan bo i Beijing,« siger kvinden.
’Vi dræber ikke vores fanger’
»Forstå dine fjender og dig selv, og du kan vinde hundredvis af slag uden et eneste tab,« skulle den kinesiske militærstrateg Sun Zi have sagt omkring 500 år f.v.t. Sprogkundskaber kan jo være behjælpelige til at forstå fjenden, og på Folkets Befrielseshærs hjemmeside kan man nu finde hærens officielle kinesisk-engelske parlør. I kapitlet »At beordre fjenden til at overgive sig« lærer soldaterne bl.a., hvordan man på engelsk siger: »Du er besejret!« Men fanger skal ikke være bange. For soldaterne kan på engelsk fortælle, at »Vi dræber ikke vores fanger,« og »Vi behandler krigsfanger godt«. Soldaterne lærer også at udtrykke begejstring for militært isenkram: »Åh, der er så mange våben. Fantastisk!«
",0.0,10. maj 2013,’Vi dræber ikke vores fanger’
4192,/debat/2014/09/se-saa-sur,Se nu ikke så sur ud,Cecilia Sejer," »Smil,« kom det fra en trappe, hvor en ukendt mand sad og drak øl.
Jeg har ikke tal på, hvor mange gange i mit liv jeg har fået det at vide af alle mulige, både folk jeg kender og som nu – helt fremmede. Det er sket både i skolen, på jobbet, på cafeen og ja, på gaden. Altså ikke kun fra fulde folk. Pludselig gad jeg ikke mere. Så jeg vendte mig om og kiggede på manden på trappestenen og spurgte, hvorfor han råbte »smil« efter mig?
»Det er schå pænt og koschther khun en muschkel,« fik han sagt på promillesprog.
Men jeg fik ikke lyst til at smile. Heller ikke selv om han syntes, det var pænt. Så jeg bad ham venligt om at blande sig uden om min ansigtsmimik eller mangel på samme.
Efterfølgende mødte jeg ham i kiosken, hvor jeg ikke kunne lade være med at spørge ham, om han også sad og råbte »smil« til fremmede mænd, eller om det kun var noget, der var kvinder forundt?
Hans svar: »Århh tu er ogschå bare schå schur.«
Han fortsatte med at rable løs om, hvor urimeligt nærtagende jeg var. Jeg kom i tanke om, at man ikke kan føre samtale med stærkt alkoholpåvirkede personer, så jeg valgte at trække det (for mit vedkommende) uhyre sjældne nonverbale men let aflæselige langfinger ’klap i’-kort. Helt oppe i skulderhøjde og hele vejen ud af butikken uden at vende mig om.
Jeg rystede af vrede og adrenalin, da jeg gik hjem. For det blev ikke respekteret, at jeg sagde fra eller stillede spørgsmål.
Dagen efter skrev jeg om det på Facebook og fik mange kommentarer. Mest fra kvinder, der kunne fortælle om episoder, der lignede mine egne.
Jeg spurgte alle de kloge, mandlige venner og bekendte, jeg mødte i dagene efter, om de nogensinde havde prøvet at få: »Se nu lidt glad ud« eller »Hvorfor ser du så sur ud?« eller slet og ret: »Smil, (det er så pænt)«- bemærkninger.
Det var der ingen, der havde. Et par stykker spurgte oven i købet undrende, om det dog er normal praksis? Til det kunne jeg kun svare for mig selv – og så hive et par af Facebook-tilbagemeldingerne fra andre kvinder frem – og svare: »Ja.«
Jeg talte også om det med en klog veninde, der mener, at det er kodet ind som en del af det uofficielle regelsæt på arbejdspladsen, at mænd gerne må se ikke-smilende ud. Også når de taler med klienter, kunder og kolleger. Det bliver blot opfattet som et tegn på, at de er seriøse, koncentrerede og troværdige, hvorimod forventningerne til kvinderne er anderledes. Vi skal helst smile i de sammenhænge – for det opfattes som imødekommende, og imødekommende er godt. Konsekvensen, hvis ikke vi smiler, kan være, at vi bliver opfattet som reserverede, uinteresserede, modvillige og i sidste ende sure. Og sur udstråler ikke troværdighed – kun surhed.
Jeg kender flere mænd, som jeg meget sjældent ser vende mundvigene opad, men som omgiver sig med stor respekt alligevel. Jeg tror aldrig, nogen har beordret dem til at smile. Det ville de nok ikke turde af frygt for at blive sat eftertrykkeligt på plads for at blande sig i et privat anliggende.
At få en smilebemærkning er som at blive klædt en lille smule af mentalt. Sådan lidt: »Jeg holder øje med dit udtryk, og fortæller dig, når jeg synes, du skal smile.«
Der ligger noget – måske ubevidst – magtfuldt i at slynge den slags bemærkninger ud. For jeg skal sådan set parere ordre, det er ikke en forhandling. Og hvad giver lige nogle mænd fornemmelsen af, at de har ret til at bruge den magt? Er det fordi, de har lært, at kvinder skal se ud på en bestemt måde i bestemte situationer, og hvis vi ikke ser ud på den måde, så bliver de forvirrede og usikre?
»Et smil er den bedste make-up en pige kan have på,« sagde Marilyn Monroe og viste alle sine flotte, hvide tænder, knejsede koket med hovedet og gik hjem og græd sig ihjel. Hvem pokker havde da også bildt hende det håbløse gamle sludder ind?
Cecilia Sejer er journalist
Klummen er udtryk for skribentens egne holdninger




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",13.0,16. september 2014,Cecilia Sejer er journalist
5094,/debat/leder/2014/05/moerkepenge,Mørkepenge,Lotte Folke Kaarsholm," 
	Fra år 1990 til i år voksede Liliane Bettencourts formue ifølge magasinet Forbes fra cirka 20 milliarder kroner til cirka 180 milliarder kroner. Det har været 24 gode år, hvor Liliane Bettencourt ikke har arbejdet, for det har hun aldrig.

	Denne manglende indsats har ikke på nogen måde skadet hendes indtjening. Alene siden år 2011, hvor hun på grund af fremskreden demens blev frakendt al beslutningsret i kosmetikkoncernen L’Oréal, som hun i sin tid arvede fra sin far, har Liliane Bettencourt tjent mellem 40 og 50 milliarder kroner.

	Bettencourts formue er vokset med 10 procent om året, hvis man trækker inflationen fra. Langt over noget lands BNP-vækst. Samme hast er Microsofts grundlægger Bill Gates’ gigantiske formue i øvrigt vokset med, siden han holdt op med at arbejde.

	De utrolige tal er blot et par eksempler på et fænomen, der stille, men hastigt har udviklet sig i et par årtier. Formuer vokser med større hast end den økonomiske produktion, og kapitalens andel af indkomsterne gør derfor det samme. Og de største formuer vokser med langt større hast end de mindre.

	Danmark har som det fremgår af dagens avis skilt sig ud ved at opretholde en velstandsvækst uden at kapitalkoncentration og indkomstulighed er eksploderet. Men i Storbritannien og Eurozonen, hvis økonomiske skæbne vi er stadigt tættere forbundet med, er en ny klasse af ekstremt rige ifølge økonomen Thomas Piketty i færd med at skille sig ud fra fællesskabets økonomiske udvikling.

LÆS: ’Danmark skiller sig voldsomt ud’

	De gør det i mørke, fordi landene ikke følger med i, hvem der ejer formuerne, eller gør op med skattelyene.

	Bill Gates redder hver dag menneskeliv med den brøk af sin formue, han bruger på gode formål. Det kræver ikke megen fantasi at forestille sig, at man også kunne nå langt med slette hensigter for de samme penge. Det må være et seriøst politisk mål for EU at skabe overblik over kapitalkoncentrationerne.
",7.0,7. maj 2014,"	Denne manglende indsats har ikke på nogen måde skadet hendes indtjening. Alene siden år 2011, hvor hun på grund af fremskreden demens blev frakendt al beslutningsret i kosmetikkoncernen L’Oréal, som hun i sin tid arvede fra sin far, har Liliane Bettencourt tjent mellem 40 og 50 milliarder kroner."
487,/debat/leder/2016/03/venstre-videre,Venstre vil ikke videre,Jørgen Steen Nielsen," De er benhårde i Venstre. Om det er beskyttelse af landbrugets interesser, barbering af pengene til kontanthjælpsmodtagere eller kriminalisering af ytringer, der ’undergraver samfundet’, går regeringspartiet med politisk dødsforagt efter sine ideologiske mål.
I går kom turen endnu engang til energi- og klimaområdet med nedsættelsen af den kommission, der skal bane vej for regeringens ’grønne realisme’ med markedsstyring og omkostningseffektivitet i centrum.
»Regeringen ønsker at gøre energien konkurrencedygtig og så billig som mulig gennem en mere effektiv energiforsyning på mere markedsbaserede vilkår og dermed styrke erhvervslivets og særligt produktionserhvervenes konkurrenceevne og give forbrugerne et øget økonomisk råderum,« lyder en central formulering i kommissoriet for den ny Energikommission, hvis ni medlemmer udgøres af tre topchefer fra industrien, fire økonomer – heraf én med en lang fortid som afdelingsleder og budgetbisse i Finansministeriet – samt blot to forskere med energifaglig indsigt.
Læs også: Ny energikommission fokuserer snævert og kortsigtet
Mantraet om grøn realisme gentages tre gange i kommissoriet, der kalder det »afgørende at undgå forcerede udfasninger af f.eks. kul og naturgas og tilsvarende undgå forceret udbygning med vedvarende energi.«
Det er i praksis en afvisning af den tidligere regerings delmål om udfasning af kulforbruget i 2030 og naturgasforbruget i 2035 på vejen til et energisystem helt uden fossil energi i 2050.
Kommissoriet indskærper også, at regeringens langsigtede mål er, at »vi skal være uafhængige af fossile brændsler i 2050.« Det er ikke det samme som at gøre sig fri af fossil energi – der kan med Venstres formulering om ’uafhængighed’ stadig i 2050 bruges og produceres fossil energi i Danmark, blot produktionen af vedvarende energi svarer til det danske energiforbrug.
Der er dermed ikke i kommissoriet nogen særlig tilskyndelse til at tænke klimaambitioner ud over de mål, som Danmark pålægges via EU – og som energi- og klimaminister Lars Christian Lilleholt (V) for nylig i EU’s ministerråd talte imod at skærpe, selv om Paris-aftalen fra COP 21 appellerer om det.
Hvad de EU-definerede klimamål angår, beder regeringen i øvrigt Energikommissionen om at lede efter måder at fjerne noget af byrden fra bl.a. landbrugets skuldre ved i stedet at øge CO2-indsatsen i den såkaldte kvotesektor, dvs. industri og energisektor i Danmark.
Læs også: Partier kalder kommission ’uambitiøs’
Det snævre fokus på omkostningseffektivitet kommer særlig uheldsvangert til udtryk i kommissoriets formulering om, at »Energikommissionens samlede forslag må ikke have statsfinansielle konsekvenser.«
Det betyder formentlig, at Energikommissionen ikke må foreslå nye offentlige investeringer, støtteordninger el.lign. med ekstra belastning af de kommende finanslove, selv hvis dette på sigt fremmer den overordnede målsætning eller ligefrem gør det muligt at øge indsatsen for klimaet, som efterlyst i Paris-aftalen.
Med præmissen om, at der ikke kortsigtet må bruges flere penge end allerede afsat som investering i fremtiden, er der sat eftertrykkeligt loft over ambitionerne.
Man kan spørge, om Energikommissionen egentlig er andet end et omsvøbsdepartement og en syltekrukke, der kan tage det energi- og klimapolitiske pres af Venstre det kommende års tid.
Danmark har jo i forvejen det uafhængige Klimaråd, der med tidligere overvismand og professor i økonomi Peter Birch Sørensen som formand blev nedsat af SR-regeringen i januar 2015. Rådet barslede i november 2015 med sin første rapport, der blev mødt med positive kommentarer fra fagfolk, erhvervsliv og grønne organisationer, men også satte V-regeringen under pres for at skærpe klimaindsatsen:
»Klimarådet skal mindst én gang årligt komme med anbefalinger til regeringen om klimaindsatsen, så denne kan indrettes omkostningseffektivt og under hensyn til vækst, konkurrenceevne og beskæftigelse samt videnskabens anbefalinger om den nødvendige klimaindsats,« hedder det i opgaveskrivelsen for Klimarådet.
Det er et kommissorium, der til forveksling ligner den ny Energikommissions – med én afgørende forskel: Der står i Klimarådets kommissorium, at der skal tages hensyn til videnskabens klimaanbefalinger. Det fokus skal i Venstre-regeringens Energikommission skiftes ud med understregningen af ’grøn realisme’. jsn




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,1. april 2016,"Det er et kommissorium, der til forveksling ligner den ny Energikommissions – med én afgørende forskel: Der står i Klimarådets kommissorium, at der skal tages hensyn til videnskabens klimaanbefalinger. Det fokus skal i Venstre-regeringens Energikommission skiftes ud med understregningen af ’grøn realisme’. jsn"
6711,/debat/2013/09/disneyborgerlighed,Disneyborgerlighed,Niels Jespersen," 
	Anført af multikunstner Mads Holger har konservative kræfter sommeren over kritiseret liberalisterne for at mangle kultur og dannelse. Men den borgerlige dannelse, som angiveligt adskiller liberalister og konservative, er blot højrefløjens udgave af venstrefløjens anstændighedsbegreb. En fiks måde, hvorpå hattedamer M/K uden politisk projekt kan lægge afstand til de lavere klasser ved at henvise til egne, udefinerbare fortræffeligheder.

	Den borgerlige dannelse findes antageligvis et sted i kontinuummet mellem skumparty i Sunny Beach og dem, der nipper cognac og diskuterer Kierkegaard. Dannelsen er ikke noget, debattørerne hævder selv at besidde, men udelukkende noget, de påstår, de andre mangler. I stedet for at fremhæve egne præstationer prøver man at fremstå større ved at hive de andre ned.

	Lixtallet er tårnhøjt, og der citeres filosoffer og politiske tænkere til højre og venstre. Alligevel er debatten underligt frakoblet virkeligheden og kunne således lige så vel have udspillet sig for 50 år siden. Den består for størstedelen af gentagelser af de samme positioner og argumenter, liberalister og konservative altid har brugt mod hinanden. Det mest originale er, når debattørerne kritiserer hinanden og byen Herning for dårlig smag.

	Derved kommer debatten til i mistænkelig grad at minde om tilsvarende interne opgør på venstrefløjen, hvor fokus også er æstetik. I stedet for venstrefløjens polemik om debattone og latterliggørelse af frikadeller handler det her om, hvorvidt brune sko passer til sorte jakker, og om liberale piger er grimme og løse på tråden. Kultur er noget, man forbruger, om det så er bøger, kvinder eller usandsynligt dyr rosévin.

	Ægte konservative, ja tak

	Det er blevet sagt – og med en vis ret – at højrefløjen er de nye 68’ere. Det er nemlig her, man finder oprøret, viljen til at tænke nyt og rive det bestående fra hinanden. Den nerve er i vid udstrækning forsvundet på venstrefløjen. Men desværre er højrefløjen ved at overtage et af den nyere venstrefløjs mindre tiltalende karaktertræk – nemlig det overdrevne fokus på form frem for substans og behovet for at udgrænse hinanden som værende mindre autentiske.

	Det er en skam, for der er i høj grad behov for, at danske konservative afgrænser sig politisk fra den i tiden dominerende liberalisme. Finanskrisen viste med al tydelighed, at vi ikke kan basere vores fremtid på, at rige menneskers grådighed vil komme os alle til gode.

	Den eneste grund til, at liberalisternes ’greed is good’-ethos kan fungere, er, at flertallet heldigvis fortsat abonnerer på gode gamle værdier som fairness og gensidigt hensyn. Hvis politibetjenten, skolelæreren eller dommeren tænkte som spekulanten, ville samfundet kollapse.

	Men hvor gårsdagens konservative var pragmatiske tilhængere af ejendomsret og forpligtende fællesskaber, er nutidens konservative en del af samme frimarkeds-fundamentalistiske kult som liberalisterne.

	De er blinde for, hvordan globalisering har frigjort kapitalen og kapitalismen fra staternes modererende kraft, og de har forsømt at forstå de mulige og sikre negative virkninger, herunder at de frigjorte kapitalister ville opføre sig som forslugne græshopper på speed uden den selvkontrol, det samfundssind og den dannelse, som konservatismen gerne skulle stå for.

	Derfor er de konservative romantikere i dag blot økonomiske liberalister, der koketterer med en særlig dekadent og altmodisch livsstil og æstetik. Her er parallellen til det yderste venstre igen slående.

	Det politiske ståsted bliver en slags brand, hvor man sammensætter sin identitet igennem forbrug, visuelle udtryk og iscenesættelse af drukture som politiske handlinger. Men Mads Holgers spritterture til St. Petersborg med unge millionærarvinger er lige så lidt et dannelsesprojekt som venstrefløjens piratfester og ungdomshuse. En anden parallel er de postmodernistiske hipstere, der har en lignende autenticitetsfetisch.

	Historieløse prinsessefantasier

	De konservative romantikere begræder fraværet af ånden fra Habsburgernes dobbeltmonarki med dets tuberkuloseramte melankolikere, men den ånd er jo ikke død. Den eksisterer i Mumbai, Karachi og andre megabyer i den tredje verden, hvor millioner lever under sanitære forhold og et niveau af uvidenhed, fanatisme og fattigdom, der kan matche Østrig-Ungarns indbyggere for 150 år siden.

	Den borgerlige nostalgi efter svundne tiders åndelige storhed er uden forankring i historien og ender derfor som en form for Disney-konservatisme, hvor vi alle kan være prinsesser.

	De konservative taler om Nationen og Danmark, men det er en abstraktion og et Danmark, der aldrig har eksisteret, og en danskhed, de færreste danskere kan leve op til eller interesserer sig for.

	De konservative ser ingen værdi i, at danske akademikere møder danske håndværkere på ferierejserne, fordi akademikeren og håndværkeren har råd til de samme hoteller og restauranter. De ser ingen værdi i, at danske huse bygges af faglært arbejdskraft, og at danske børn passes af uddannede pædagoger. De ville bytte det hele væk, hvis de kunne få lagt deres indkørsel af ufaglærte polakker uden moms og overenskomst. Deres nationalitetsfølelse stopper ved postkassen. De taler om solidaritet med Danmark uden at vise den over for deres landsmænd.

	I den terminale fase

	Dansk højborgerlig kultur med dens forlorne idealer er i sin terminale fase. Ikke fordi den blev overvundet med argumenter, eller fordi folk i Herning går i grimme sko, men fordi den samfundsklasse, der bar den, ikke eksisterer længere. Adelen er for længst sprunget ud som internationalt jetset, og mellemlaget af officerer, embedsmænd og selvstændige erhvervsdrivende, der dominerede provinsbyernes kulturliv i 100 år, er mast væk af henholdsvis offentlig centralisering og økonomisk liberalisering. Og Konservative spillede violin, mens dets klassemæssige fundament brændte væk.

	Jeremiaderne om, hvordan kvindefrigørelsen og 68’erne har ført til dårligt reality-tv og en underklasse uden moralsk kompas, er et ahistorisk standpunkt. Underklassen har altid været amoralsk. Læs om vold, misbrug og tatoverede teenagepiger i Nyhavn tilbage i de gode gamle dage. Underklassen stod ikke med renskurede negle og vandkæmmet hår og ventede på, at marxisterne slap dens laveste instinkter løs. Den var altid generationfucked-up.

	De sidste 50 års største kulturtab skete ikke, da nogen stillede et kamera op og begyndte at filme fulde unge mennesker i Bulgarien. Det skete i 00’erne, da almindelige danskere troede, de skulle tjene deres penge på at spekulere i boliger frem for ved at arbejde.

	Kulturtabet her og nu beskrives af murersvenden Mattias Tesfaye og brigadegeneral Michael Clemmesen, uden at der tages notits i den konservative lejr.

	Det sker på vores erhvervsskoler, der er ved at blive taberuddannelser, hvor tusindårige danske håndværkertraditioner går til grunde. Det sker i den offentlige sektor, hvor den uhellige treenighed af stalinistisk planøkonomi, liberalistisk mistro til de ansatte og modeluner i form af diverse smarte managementteorier er ved at få bugt med de sidste rester af embedsværkets professionalisme.

	Velfærdsstatens og arbejderbevægelsens store fortjeneste er, at den hævede underklassen op til ansvarlig arbejdende middelklasse – dem, der i dag udgør rygraden og det kulturbærende lag i Danmark.

	Der er ingen fremtid i liberalisternes nihilisme eller de udstoppede konservative rariteter. Vil man en fremtid for dansk kultur, og respekterer man danske traditioner, så melder man sig til forsvaret af den arbejdende middelklasse.

Niels Jespersen er cand.mag.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",38.0,10. september 2013,	I den terminale fase
3639,/debat/2014/11/ti-fadoel-dametaske-ukendt-indhold,Ti fadøl og en dametaske med ukendt indhold,Sebastian Abrahamsen," Det var en vinteraften i Odense. Jeg kom til mig selv i baglokalet på et værtshus, hvor to uniformerede betjente var i færd med at tage mig med på stationen.
Den ene betjent pegede på en dametaske, der stod på et bord, og kiggede spørgende på mig. Min hjerne forstod ikke, hvor han ville hen. Jeg kiggede ned ad mig selv og opdagede, at jeg var iført en meget lille damejakke.
Tidligere på aftenen havde jeg været sammen med en gruppe studiekammerater. Jeg havde også mødt en kvinde med store øjne, der hed Line eller Ditte eller sådan noget. Men de var alle sammen forsvundet nu. Hvad havde jeg gjort?
Det var ikke første gang, jeg havde drukket mere, end jeg kunne tåle, og formentlig heller ikke den sidste. Det er faktisk sket så ofte, at jeg vil sige, det er pinligt. For nylig fortalte min læge mig så, at min lever har været på overarbejde for længe. Giv den en ferie, sagde hun.
Så det har jeg gjort, og nu sidder jeg her midt i julefrokostsæsonen og drikker danskvand med citrus. Det giver anledning til at se tilbage på en række af mine dummeste alkoholrelaterede ulykker. Hvis du, kære læser, har lyst, så lad os putte os lidt ind til hinanden og sammen mindes vores pinligste branderter. Kun ved at se sandheden i øjnene kan vi komme videre, og sammen kan vi fortælle hinanden, at vi er okay. Vi er okay.
Men tilbage til historien. Vi kørte ned på stationen for at afhøre mig. Betjent nummer ét placerede mig på en stol på et kontor, mens han skrev sin rapport. Jeg fortalte ham, at jeg var studerende, og at jeg ikke havde nogen pletter på min straffeattest. Han virkede overrasket, da en søgning i Kriminalregistret gav mig ret.
»Hvad havde du gang i?« spurgte han.
Jeg kunne ikke finde på et svar.
Betjent nummer to trak mig ind i et afhøringslokale. Han satte mig foran et kamera og skruede bissen på. Jeg benægtede alt. Det irriterede ham tydeligt, men til sidst gav han op og tog mine fingeraftryk i stedet.
De to betjente slap mig ud i natten med besked om, at jeg var sigtet for tasketyveri. Det var midt i januar, og jeg indså, at jeg ikke havde nogen jakke på. Væk var også mine nøgler, min pung og mine handsker. Det lå alt sammen i jakken. Jeg måtte tilbage til værtshuset.
Bartenderen var ikke glad for at se mig igen. Jeg sagde, at jeg ville have min jakke. Han sagde, jeg ikke var velkommen.
Jeg brugte tre kvarter foran Odense Banegård på at finde ud af, hvordan man kom ned til togskinnerne. Klokken halv seks om morgenen stod jeg af i København og ringede til min sambo for at få ham til at lukke mig ind. Han åbnede døren i underbukser og gik i seng igen.
Formålet med byturen havde været at drikke en ’dato’, hvilket vil sige, at man drikker 10 fadøl på en enkelt aften, og i præmie får man et ølkrus med navn og dato på, som bliver hængt op under loftet på værtshuset.
Men noget måtte være gået galt. Jeg husker, at jeg bundede den tiende fadøl og valsede op til baren for at erklære min sejr. Jeg bestilte en drink for at fejre mig selv, og derfra bliver alting sort.
Jeg vågnede næste formiddag. Skrev en sms til en kammerat fra Odense og bad ham hente min jakke på værtshuset.
Jeg vidste, at jeg:
* Havde drukket mindst ti fadøl.
* Havde taget en dametaske med ukendt indhold.
* Havde efterladt alle mine personlige ejendele på et værtshus i Odense.
* Var blevet anholdt og sigtet for tyveri.
En anden kammerat skrev til mig, at jeg var blevet alene tilbage på værtshuset, da de andre gik ud efter natmad. Jeg var sidst blevet set i selskab med en meget bleg kvinde i en meget rød og meget kort kjole. Ingen vidste, hvad jeg havde lavet med den taske, eller hvem den tilhørte.
De efterfølgende måneder ringede jeg jævnligt til politiet. Skulle jeg i retten? Ville jeg få en bøde? Eller komme i fængsel? Jeg så hele min fremtid smuldre.
Indtil en dag, hvor et brev dumpede ind ad brevsprækken. Fyns Politi mente ikke, at sagen ville holde i retten. Sigtelsen var frafaldet. Den dag i dag ved jeg stadig ikke, om der hænger et krus med mit navn på under loftet på det værtshus i Odense.
Sebastian Abrahamsen er journaliststuderende




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,1. december 2014,"Formålet med byturen havde været at drikke en ’dato’, hvilket vil sige, at man drikker 10 fadøl på en enkelt aften, og i præmie får man et ølkrus med navn og dato på, som bliver hængt op under loftet på værtshuset."
9085,/debat/2012/09/forsimplede-sandheder-valgkamp,Forsimplede sandheder i en valgkamp,George Blecher," Partikonventerne er for længst er forbi, og den rigtige amerikanske valgkamp raser. I modsætning til under John McCains fumlende indsats i 2008 er der krig på kniven denne gang.
Skønt Romneys seneste fejltrin lader antyde, at der er grus i hans valgkampsmaskineri, fortsætter taktikere på begge sider med at afvikle deres nøje forberedte angreb som invaderende hære. Ironisk nok, da ingen af kandidaterne har tjent i militæret – noget af et særsyn i amerikansk politisk historie.
Mens krigsspillet eskalerer, kunne det være nyttigt at fremdrage nogle elementære, men ofte oversete sandheder:
Hvorfor ender amerikanske præsidentvalg ofte med så tæt opløb? Det gør de, fordi uanset hvem der stiller op, er politik i USA blevet en personlig identitetsmarkør i højere grad end selv religion og valg af ægtefælle. Uanset hvilket parti de foretrækker, stemmer stort set alle amerikanere med maven: Højrefløjsmaver stemmer på en vision om, at man skal kunne klare sig selv og blive fri for myndighedsindblanding – og imod truslen om, at ’de andre’ skal tage disse friheder væk.
Venstrefløjsmaver stemmer på fællesskabsansvar og tryghed – og imod de Andres dumheder. Uanset om Obama eller Romney vinder, ændres der ikke grundlæggende på status quo, selv om de to kandidater står for to temmelig forskellige udgaver af kapitalismen. Mønstret af røde og blå stater er så fastlåst, at valgkampen er koncentreret i ganske få svingstater.
Trods sit knæfald for Tea Party-fraktionen er Republikanernes Romney en midtsøgende kandidat. Under hans vagt vil erhvervslivet blive mindre reguleret, han vil bløde op på de mere firkantede aspekter af Obama-care, og bore efter olie og gas på steder, hvor han nok burde lade være. Men USA falder ikke ud over kanten af den flade verden, hvis han vinder.
Obama har ikke vist visioner
Trods venstrefløjens længsler har også Obama vist sig som midtsøgende med stærke bånd til Wall Street. Frem for at satse massivt på offentlige anlægsprojekter projekter eller sætte store føderale investeringer i forskning og udvikling, vil han sandsynligvis tage velovervejede, forsigtige skridt som i sin første periode.
Mens Europa tydeligvis føler sig bedre tilpas ved Obamas omtanke end ved George Bush Juniors ryggesløshed, står det ikke klart, hvilken slags statsmand Romney vil være. Hans vaklende stil kunne tyde på, at han vil være mindre resolut.
En del af vælgerne vil stemme imod Obama, fordi han er sort. Det ved alle amerikanere, skønt pressen ignorerer det. Når det ikke fik stor betydning i 2008, var det, fordi USA blot få uger før forrige valg var havnet i en katastrofal finanskrise, som gjorde vælgerne momentant farveblinde: Få os bare ud af dette morads!
Den amerikanske venstrefløj er skuffet over Obama. Alle håbede, at han havde format til at indlede en ny æra som sine store forgængere, JFK og Franklin D. Roosevelt. Desværre var deres billede af præsidenten ønsketænkning. Intet i Obamas baggrund i jurastudiet på Harvard lod antyde, at han kunne blive en radikal reformskikkelse eller fostre store visioner. Han er, hvad amerikansk presse kalder en policy wonk, en akademisk uddannet teknokrat, som skyer de store ideer til fordel for små praktiske skridt. Venstrefløjens desillusionering kan blive et tyngende problem for Demokraterne: USA’s venstreorienterede er grebet af melankolsk længsel. De kan næppe mobilisere samme forhåbningsbølge, som den, der for fire år siden bar Obama ind i Det Hvide Hus.
De følelelsmæssige temaer
Sociale temaer – abort, religion, homoseksuelle ægteskaber – fylder en del i valgkampen, men er ikke spørgsmål, der kan afgøre valget. I 1973 lovliggjorde højesteret abort i sagen Roe vs. Wade, men tillod også de enkelte stater at regulere, hvornår og hvordan abort kan udføres.
Selv om debatten har raset lige siden, og bølgerne går højt, er abort stadig lovlig og vil sandsynligvis blive ved med at være det. Under alle omstændigheder er det ikke op til præsidenten at afgøre det. Ligesådan med homoseksuelle ægteskaber: Det er op til de enkelte delstater.
Hvad kan de reelt ændre?
Hvad står så tilbage? To kandidater, der ikke helt har formået at tage sig af den grundlæggende ængstelse i landet. Ingen af kandidaterne har nogen vision at byde på, ingen har vovet at antyde, at en grundlæggende reform af hele det politiske system er tiltrængt.
Men hvad enten amerikanerne stemmer til højre eller til venstre, er der er en fremherskende følelse af, at økonomien er kørt af sporet, og at en industriel kultur, der bygger på brug og smid væk-forbrugerisme, billig arbejdskraft og forurening meget vel kan have systemiske fejl.
Manglen på nye arbejdspladser, som præsidenten og Romney bestandig vender tilbage til, er kernen i problemet.
Kan der ikke komme meget mere end nogle få procentpoint amerikanere i arbejde, er risikoen, at hele systemet bliver draget i tvivl.
Men skønt både amerikanske og europæiske politikere uafladeligt taler om behovet for at investere i uddannelse, omskoling og jobtræning, er deres retorik begyndt at lyde som en ønskedrøm: Ingen af kandidaterne – og heller ikke nogen økonom i den vestlige verden, for den sags skyld – er i stand til at sige, hvor de nye arbejdspladser skal komme fra.
George Blecher er amerikansk forfatter
© George Blecher og InformationOversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",2.0,24. september 2012," Partikonventerne er for længst er forbi, og den rigtige amerikanske valgkamp raser. I modsætning til under John McCains fumlende indsats i 2008 er der krig på kniven denne gang."
11279,/debat/2011/10/vaerste-foele-dum,'Det værste er at føle sig dum',Nola Grace Gaardmand," »Jeg er nok én af dem, der har været heldig. Jeg lærte jo faktisk at læse. Det tog lang tid, og det har krævet enormt meget arbejde, men jeg lærte det. Jeg har kæmpet og knoklet og måske også selv troet, at jeg bare var doven, siden jeg ikke gjorde det godt nok. Det er nok også grunden til, at jeg først blev diagnosticeret som voksen. Hele mit liv har jeg kunnet formulere mig mundtligt — ret godt endda. Så kan man lettere skjule, at man er ordblind — jeg kunne ligesom tale mig fra det.«
»Min far var lærer. Hjemme hos os var der bøger over alt. Mine forældre læste rigtig mange bøger for mig som barn, og jeg kan tydelig huske, at jeg glædede mig helt vildt til at komme i skole og lære at læse selv. Jeg var utrolig optaget af litteratur og hele den store verden, jeg blev suget ind i gennem bøgerne. «
»Men den verden, der havde været det mest naturlige for mig, var også den, jeg havde allersværest ved. Jeg opdagede, at her var altså noget, jeg overhovedet ikke kunne finde ud af. Og fornemmelsen af at føle sig dum ... det er det værste.«
»Jeg gik i femte-sjette klasse, før jeg overhovedet kunne læse en tekst bare nogenlunde sammenhængende. Jeg gik til specialundervisning, men ingen tænkte, jeg kunne være ordblind.«
»Min far havde i dén grad fundet ud af, at det var noget, jeg havde svært ved. Så han knoklede sammen med mig. Jeg lavede en masse opgaver, både i ferier, og når jeg kom hjem fra skole. På biblioteket kunne man låne lydbøger på kassettebånd, som jeg satte i båndoptageren og med bøgerne i skødet fulgte jeg med i teksten, samtidig med at jeg lyttede til båndet. Jeg ville lære det, og med båndene følte jeg, at jeg kunne følge lidt bedre med.«
Ydmyget
»Engang havde vi sådan et særligt læsekursus på fire uger i 3. klasse, for at alle skulle blive bedre til at læse. Det var sådan noget, skolen arrangerede en gang imellem for alle klasser. Og på kurset blev man inddelt i fire grupper: A, B, C, D. Jeg var i gruppe D. Der var fire kasser oppe på lærerens bord, som bøgerne for de forskellige hold lå i. Jeg husker tydeligt den der følelse af at skulle gå op foran hele klassen og tage bøgerne, der lå i D-kassen. Det var ... jamen, dér bliver fårene jo skilt fra bukkene. Det handlede om, hvorvidt man var kvik eller ej, og det var jeg så åbenbart ikke. Sådan føltes det i hvert fald. Som modsvar knoklede jeg bare igennem. Jeg havde fuld opbakning hjemmefra, og min far sagde altid, at det overhovedet ikke handler om intellekt. Men man kan jo ikke andet end at sammenligne sig med de andre, både som barn eller voksen.«
6- og 13-taller
»Jeg klarede gymnasiet, og det var en kæmpesejr. Godt nok var der omkring seks karakterers forskel på de skriftlige opgaver og så det, jeg kunne præstere mundtligt. Jeg fik 11- og 13-taller mundtligt og kun seks og syvtaller skriftligt. Men jeg klarede den.«
»Efter gymnasiet var jeg et år i Bruxelles som au pair, og der begyndte jeg selvfølgelig at overveje, hvad jeg ville med mit liv. Jeg vidste egentlig godt, at jeg ville læse til lærer. Men skulle den drøm gå i opfyldelse, var det på tide at blive ordentligt udredt. Det var både mine forældre og jeg enige om.«
»Jeg havde jo kæmpet mig igennem gymnasiet, og jeg elskede at gå i skole, men hvis jeg skulle have det ligeså svært med at skrive lange opgaver, begyndte det at se uoverskueligt ud.«
»Mine forældre havde været mit sikkerhedsnet i gymnasiet. De rettede hver eneste af mine opgaver igennem — ikke noget med at skrive dem for mig — men stavefejl og den slags hjalp de med, og det kunne jo ikke blive ved. Det er immervæk noget andet på en videregående uddannelse.«
»Jeg mødte op på taleinstituttet i Aarhus. En læsepædagog tog imod mig, og jeg gennemgik en lang, lang test.«
»Da jeg var færdig, kiggede hun bare på mig og sagde, 'det var da helt utroligt, at du har kunnet tage en studentereksamen så flot'.«
»I mine øjne var det en stor anerkendelse. Jeg bliver faktisk helt påvirket af at tale om det. Jeg blev anerkendt for, at det havde været svært, og det stod klart, at det ikke var min egen skyld.«
Nu kunne jeg tilmed få et tilbud om målrettet hjælp til at lære at læse og skrive bedre. Det var bare en kæmpe lettelse. Forestil dig, at man endelig kan placere alle ens bekymringer et sted — og pludselig få en forklaring på, hvorfor det har været så svært.«
Knokler stadig
»Nogen gange føler jeg stadig, at jeg har snydt alle til at tro, jeg er kvik. Når man er god til det mundtlige, og alle tror, man er dygtig, så vil man ikke afsløre sig selv.«
»Der vil nok altid være nogle barrierer, men jeg øver mig i at berolige mig selv. Jeg kan jo godt! I dag er mit problem ikke så meget det at læse, det er at skrive.
»Når jeg skal skrive lange tekster, bruger jeg sådan en smart maskine, der læser teksten højt for mig, hver gang jeg sætter et punktum eller laver nyt afsnit. Og det fungerer helt fint.«
»Jeg vil altid være ordblind, men jeg vil også altid knokle for at modarbejde mine mangler og gøre mig dygtigere. Sådan er betingelsen for ordblinde, selv om der i dag findes en masse hjælpemidler. Det er noget, alle ordblinde skal affinde sig med — man kan nå alle de mål, man vil fagligt. Man kan få en uddannelse, der svarer til ens intellekt, man kan opnå alle sine ambitioner, men det kræver ekstra tid.«
»Lige meget hvor meget ekstra hjælp vi får, eller hvilken teknologi, der opfindes, så kræver det benhårdt arbejde, stærkt vilje, og tålmodighed.«
Juliane Øhlenschlæger Vendelboe er sekretariatsleder i Ordblinde / Dysleksiforeningen i Danmark




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,18. oktober 2011,"»Lige meget hvor meget ekstra hjælp vi får, eller hvilken teknologi, der opfindes, så kræver det benhårdt arbejde, stærkt vilje, og tålmodighed.«"
5750,/debat/2014/01/rockerne-boer-takke-liberal-alliance,Rockerne bør takke Liberal Alliance,Andreas Hagedorn Krogh," 
	I kronikken bragt i Information den 24. januar er folketingsmedlem for Liberal Alliance Simon Emil Ammitzbøll »simpelthen så vred«. Ingen skal være i tvivl om, at han »har fået nok nu!« Ammitzbøll har set Brian Sandberg gå på TV og fortælle om rekruttering af unge til rockerklubben Hells Angels’ ungdomsafdeling AK81 og til Bandidos. Han har også hørt nyheder om unge i Korsør, som sætter ild til containere og angriber brandvæsenet, når det dukker op. Og så er der nogle unge i Tilst, som kaster sten mod busser.

	Man kan godt forstå, at han er vred. Selv om man strammer skruen inde på Christiansborg, makker de bare ikke ret derude i virkeligheden. Som Ammitzbøll bemærker: »Strafferammen er blevet hævet, og der er blevet filet en smule på lovgivningen. Men volden fortsætter, og eksemplerne bliver mere og mere grelle.« Heldigvis har Ammitzbøll løsningen på problemerne. Han har hele tre forslag: »Markant højere straffe«, »flere hjemsendelser« og »flere betjente«, der beskæftiger sig med vold og bandekriminalitet.

	Bander kaster ikke med sten

	Der skal ikke herske tvivl om, at vi må tage problemerne seriøst. Der er et reelt behov for at komme volden og banderne til livs. Problemet er bare, at Ammitzbølls løsningsforslag blot bekræfter en gammel sandhed: Vrede mænd finder sjældent på de smarteste løsninger. Forslagene er usmarte, fordi de fører til en uhensigtsmæssig brug af ressourcerne, hvilket i sidste ende blot forværrer problemerne. Skal man gøre noget ved problemerne, må man først skille skæg fra snot i sin problemdiagnose.

	Det bør stå klart, at det ikke er voksne bandemedlemmer, der sætter ild til containere og kaster sten mod bybusser. Det giver ingen profit, ingen fordele. Det er derimod utilpassede unge, som laver den slags. Unge uden noget at lave, uden uddannelse og indtægt og uden positive rollemodeller. Kort sagt: unge uden så meget at miste. Det er netop dem, som Brian Sandberg rekrutterer iblandt.

	Kontrakt på 225 fængslede

	Hvad vil Ammitzbølls forslag om markant højere straffe, flere »hjemsendelser« (for dem, der ikke har hjemme her, forstås) og flere betjente føre til?

	For det første vil konflikten mellem samfundet og de unge blive optrappet. Hårdt mod hårdt udløser vrede, fremmer ligegyldigheden og skubber dem, der ellers kunne reddes, over i favnen på Sandberg og co.

	For det andet virker fængselsstraf ikke afskrækkende på de rigtig hårde drenge. I bandeverdenen kan det omvendt være en måde at avancere i hierarkiet på, hvis man tager en straf for en handling, som man selv eller en anden har udført for kollektivet.

	For det tredje skabes der netværk og socialisering i fængslet, som virker forrående og suger de indsatte endnu dybere ind i det kriminelle miljø. Ammitzbøll kan med andre ord forvente et takkekort fra Sandberg, hvis førstnævnte får magt, som han har agt.

	Dertil kan føjes, at det er dyrt at holde en ung (eller gammel) fængslet. Det koster ca. 1 million kroner årligt. Hertil kommer manglende skatteindtægter, når man med plettet straffeattest ikke kan få et almindeligt arbejde og i stedet må på offentlig forsørgelse. Alternativt kan man, som mange gør, give sig i kast med kriminelle aktiviteter på ny. Det er ingen tjent med. Det må Liberal Alliance da kunne se.

	Ammitzbøll bemærker, at der er noget »ravruskende galt« med de rammer, som politikerne har sat for politiets arbejde. Resultatkontrakterne forpligter nemlig politiet til at udskrive et vist antal trafikbøder, så der bruges tid på cykelrazziaer frem for bandebekæmpelse. Det, Ammitzbøll ikke fortæller, er, at kontrakterne også forpligter politiet til konstant at holde 225 bandemedlemmer fængslet. Vi kan hurtigt blive enige om, at denne form for talmani ikke gavner en tilpasset indsats. Men det er det rene nonsens at koble et forslag om at ophæve kontrakterne med et ønske om en højere prioritering af bandeindsatsen. Bandeindsatsen står i dag meget højt på dagsordenen i politiet, blandt andet på grund af kontrakterne.

	Brug lokalsamfundet

	Det, der er brug for, er hverken højere prioritet eller hårdere straffe, men derimod en styrkelse af den præventive indsats gennem en højere grad af involvering af positive kræfter i lokalsamfundet. Der er brug for at styrke lokalt forankrede gadeteams, som laver opsøgende arbejde i kvarteret, opbygger relationer til de unge og hjælper med at dæmpe gemytterne, når der er optræk til ballade og konflikter. Der er brug for ressourcecentre med fagprofessionelle fastansatte og engagerede frivillige, som kan skabe positive sociale fællesskaber og et fritidsliv med meningsfulde aktiviteter. Der er som alternativ til bandelivet brug for fritidsjobprojekter, der giver de unge en indkomst og samtidig skaber ejerskab til eget boligkvarter.

	Den erkendelse er udbredt blandt eksperter og har ført til etableringen af lokalråd i alle landets kommuner i 2007 og oprettelsen af lokale banderåd i 2009, hvor politi og kommune mødes med repræsentanter fra lokalsamfundet for at finde fælles løsninger på de lokale problemer. Der er altså gode grunde til ikke at lade sig rive med af Ammitzbølls vrede. Især hvis man tager problemerne seriøst og rent faktisk ønsker at gøre noget ved dem.

Andreas Hagedorn Krogh er cand.soc med speciale i bandebekæmpelse og ph.d-studerende ved Institut for Samfund og Globalisering, Roskilde Universitet.
",6.0,30. januar 2014,"	Hvad vil Ammitzbølls forslag om markant højere straffe, flere »hjemsendelser« (for dem, der ikke har hjemme her, forstås) og flere betjente føre til?"
354,/debat/2016/04/kun-sanders-kan-knaekke-pengemagtens-greb-usas-politik,Kun Sanders kan knække pengemagtens greb om USA’s politik,Paul Mason," Brooklyn har frembragt en ikonisk bro, Mae West, Al Capone og væsentlige del af den amerikanske flåde. I sidste uge udspillede der sig i bydelen en afgørende debat om fremtiden for venstrefløjspolitik – ikke bare i USA, men i hele Vesten.
Efter to timers infight holdt Bernie Sanders og Hillary Clinton deres afsluttende taler. Sanders, der er født i Brooklyn, fokuserede på USA’s grelle sociale ulighed og pengemagtens greb om amerikansk politik. Han talte for gratis lægehjælp og gratis undervisning på universiteter, opløsning af de store banker og for at tvinge de rige til at betale deres skatter.
Clinton svarede: »Det er ikke nyt, at vi har økonomiske barrierer ... men husk: Vi har også racebarrierer, kønsbarrierer, homofobiske barrierer, handicapbarrierer.«
Underteksten var: Glem alt om at få krammet på Wall Street – en lidt mere liberal kapitalisme er alt, I får fra mig.
Virker taktikken, vil Sanders blive overvundet ved en kombination af Wall Street-penge og sydstaternes millioner af sorte stemmer.
Herefter skriver manuskriptet sig selv. Om Donald Trump eller Ted Cruz nomineres, vil Republikanerne tabe. Begge mænd er altovervejende optaget af hævnangreb imod deres partis midtsøgende establishment for ikke at have blokeret præsident Obamas reformer. Og af at rette et hævnangreb mod historien selv.
Så hastigt har USA’s demografi forskudt sig, at selv om de dominerer æteren, er de højreorienterede meningsdanneres synspunkter i modstrid med den måde, 60 procent af amerikanerne ser på verden på.
Uanset alle globale mediers besættelse af Trump-fænomenet, bliver valgets store spørgsmål derfor, hvilken slags progressiv politik der skal styre Amerika i de kommende år. En politik, der lader de store penges magt uantastet? Eller en politik, som slår ind på en ny stor reformepoke i amerikansk politik og nyregulerer den kapitalistiske orden?
Det nødvendige flertal
Clinton fører sig selv frem som kontinuitetskandidaten efter Obama. Efter Lehman Brothers’ kollaps i 2008, reddede Bush og daværende centralbank-direktør Bernanke Wall Street.
Men det var Obama, der sørgede for, at redningen blev omkostningsfri for Amerikas rigeste 0,1 procent. Igennem to perioder har Obama stået i spidsen for reallønsstagnation. Og nok har hans hjertebarn – sygesikringsreformen – ført 11 millioner mennesker ind i det private forsikringssystem, men den efterlader stadig 29 millioner uforsikret, alt imens sundhedsindustrien stadig kæmper i domstolene for at rulle mest muligt af reformen tilbage.
Amerikas progressive flertal har brug for mere end en ny demokratisk præsident. Der er brug for en præsidentkandidat, der kan levere et flertal i begge kamre af Kongressen, og som er fast besluttet på, at sikre en liberal sammensætning af Højesteret.
Det nødvendige flertal i Kongressen vil kun kunne leveres igennem en høj demokratisk valgdeltagelse. Valgkredsgeografien er så manipuleret – gerrymandering kaldes fænomenet – at demokraterne har brug for en sejrsmargin på 8-10 procent for at erobre et lille flertal i Huset. Sanders har i meningsmålingerne, modsat Clinton, en klar føring blandt alle vælgere over begge republikanske kandidater.
Når først højrefløjen fyrer op for sit sidste desperate forsvar for socialkonservatisme, racisme og privat sundhedspleje, er der kun en kandidat, der kan mobilisere hele den progressive side og sikre flertal i den lovgivende forsamling.
Der er ingen chancer for Clinton kan nå dette. Selv om hun retorisk har rykket sit program til venstre, har hun dybe rødder i frimarkedseliterne, og hendes manglende evne til at gå i dialog med Sanders’ unge tilhængere taler imod, at hun skulle kunne slå bro over generationskløften.
Sanders er til gengæld elendig til at appellere til de sorte stemmer i Syden. Hans forsvar – at sydstaterne nu er engang er ’konservative’ – er en bortforklaring af det forhold, at Clinton har været i stand til koble sig på det religiøse og politiske protektionssystem, som findes her. I stedet må han række helt anderledes markant ud til de sorte delegerede, han vil behøve for at kunne besejre Clinton ved partikonventet.
Mere end symbolik
Sanders besidder noget, som progressive Amerika behøver, nemlig evnen til at opbygge og fastholde en bevægelse. Siden 2011 har den enorme svaghed for den progressive aktivistgeneration været en tendens til at koncentrere sig om symbolske protesthandlinger via Occupy- og Black Lives Matter-bevægelserne – frem for at engagere sig kontinuerligt og helhjertet i valgkampagner.
Højrefløjsgræsrødderne derimod har med dollarstrømme fra brødrene Koch gjort en stor indsats for at chikanere og sabotere demokraternes valgkampe. Det er den bevægelse, der har leveret de lokale modrevolutioner i forhold til abort; som chikanerer migranter og vedtager love, der gør det sværere for sorte at lade sig registrere som vælgere.
Amerikas progressive flertal må samle sig i en omfattende modbevægelse. Det er ikke nok at besætte parker, universiteter og vejkryds. Der er brug for at besætte det faktiske politiske rum ved at gøre kraftigt indhug på højrefløjen, hvad enten det er byråd, det forbundsstatslige Capitol, retssale, uddannelsesnævn eller vælgerregistreringssystemer.
Det er svært at forestille sig Hillary Clinton være i stand til dette. Et langt liv i magteliten og en bankkonto, der er pumpet op med foredragshonorarer fra Goldman Sachs, står i vejen.
© The Guardian og Information 
Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",24.0,23. april 2016,"Der er ingen chancer for Clinton kan nå dette. Selv om hun retorisk har rykket sit program til venstre, har hun dybe rødder i frimarkedseliterne, og hendes manglende evne til at gå i dialog med Sanders’ unge tilhængere taler imod, at hun skulle kunne slå bro over generationskløften."
12593,/debat/2011/03/laeserbreve-4,Læserbreve,Informations Webredaktion," Nem løsning på statsløses problem
Steffen Hahnemann,Tønder
En enkel og selvfølgelig løsning på de statsløse palæstinenseres situation ville naturligvis være at anerkende den palæstinensiske stat. Sådan som for eksempel flertallet af de sydamerikanske lande har gjort.
Dermed ville FN-konventionen være sat ud af kraft, og det ville samtidig indebære, at man i det mindste forholdt sig neutral i forhold til palæstinensernes flygtningestatus, i modsætning til en  tildeling af dansk statsborgerskab.
FN-konventionen er i sit princip ikke venligsindet over for de palæstinensiske flygtninges krav på at vende tilbage til deres hjemland.
Men en anerkendelse af Palæstina vil ikke komme på tale under den fortiden rådende stemning på Christiansborg. DF vil næppe høre tale om den slags
Højt timetal  er ikke nok
Erik Sigsgaard, Professionshøjskolen ucc.dk, Center for almen pædagogik
Kæden er hoppet af i uddannelsespolitikken hed en artikel i Information 3. marts. Forskellige eksperter udtaler, at det vil få katastrofale følger at reducere det ugentlige undervisningstimetal til omkring 10 på pædagog- og læreruddannelsen.
Men er 20 timer om ugen dobbelt så godt som 10, eller kan 10 være bedre end 20?
Eksperterne forudsætter alle, at når man bliver undervist, så lærer man. Deraf følger så, at hvis man bliver undervist mindre, så lærer man mindre.
»Ive never let school interfere with my education,« sagde Mark Twain. Dannelse og uddannelse og læring sker måske nok så meget imellem og helt uden for timerne.
Men hvad nu, hvis studerende lærer bedre, når de selv går i gang, end når de bliver sat i gang? Hvad hvis de  lærer mere af lærere, der selv er i gang, end af lærere, der bryder ud i undervisning? Og hvad hvis de lærer allermest af hinanden?
Hvis lærerne på de pædagogiske uddannelser hele tiden selv var i gang med pædagogisk praksis og udvikling, så kunne de studerende lære af dem, hvis lærerne blev endnu bedre til at hjælpe de studerende, ville de studerendes arbejde blive mere kvalificeret og personligt, og hvis lærerne fik bedre tid til at forberede og udvikle sig, ville der blive mere entusiasme og flow. Så kunne 10 timer om ugen godt være bedre end 20.
Lad os nu bare håbe, at den næste regering ikke tror blindt på, at undervisning og timer og klasser er det, der skal til. For hvad lærer man med sikkerhed af at gå i skole? At eleve.
Lys fremtid  for hvem?
Birgitte Thomsen, Århus
Jeg vil hellere betale mere for avisen end se på annoncerne fra Landbrug og Fødevarer.
»Fremtiden er ikke så sort som den har været«, forkynder dansk landbrug med kæk grøn skrift.
Fremtiden for hvem dog? De landmænd, der årligt modtager i tusindvis af kroner i landbrugsstøtte ud af mine skattekroner til deres såkaldt liberale erhverv?
Eller for de 25.000 smågrise, der dagligt (læs: DAGLIGT) dør i deres stalde? Det er ikke en smuk død, skal vi hilse og sige! Tallet kan bekræftes af både fødevareministeren, Axelborg og landmændene selv.
Grise er lige så sociale og intelligente som hunde  og i Kina spiser de traditionelt begge dele. Er det mon derfor, det er en kineser, der er afbilledet i annoncen? Man får visse hurtige associationer!
Hunde lever i Danmark som fyrster og baroner i sammenligning med grisene her. Hvis smågrisene overhovedet overlever de første uger, bliver de kastreret og får halen klippet af uden bedøvelse. Senere får de skuldersår og penicillin i lange baner. Søerne, der ikke kan røre sig ud af stedet, bliver sat til at amme det ene kuld grise efter det andet, og alle bliver de udsat for slag og stump vold på deres sidste tur. Den til slagteriet. Spiser jeg hund? Spiser jeg gris? Vil jeg gerne se min gode avis lægge papir til sådan en annonce? Svaret er nej!
Ligestilling
Anders Johansen, Humlebæk
Så har EU-kommissionen hjulpet medlemslandene med endnu et skridt mod ligestilling imellem de to køn. Kommissionen har forbudt forsikringsselskaber at kønsdiskriminere ved for eksempel at give kvinder lavere præmier, når de tegner en forsikring på deres bil.
Adopter dog!
Pia Nielsen, Måløv
Det er uhyre svært at forstå, hvorfor barnløse ikke vælger at adoptere et barn fra et andet land i stedet for at gå i barnløshedsbehandling (jf. Information 26. februar).
Små og store børn står i kø i alverdens lande og venter på at blive adopteret til nogle søde mennesker, der har råd til at brødføde dem. For mig er det fuldstændig uforståeligt at denne overvejelse tilsyneladende ikke falder en del barnløse ind.
At det offentlige ydermere skulle betale for at få folks ønske om at forevige deres gener opfyldt, mener jeg er rystende.
Pengene skulle derimod gå til folkeskoleområdet, hvor lærere bliver fyret på stribe med en ringere undervisning for børnene som konsekvens.
God undervisning i en god folkeskole kan efter min mening ikke vægtes for højt. Vores børn er vores fremtid, og med vores børn mener jeg alverdens børn.
Irlands rigdom er ikke liberal
Niels Vestergaard, Hadsten
Anders Samuelsen (LA) skriver, at Irlands vej til fordoblet velstand gik gennem  neoliberalisme (2. marts). Han fortæller, at Irland har gjort det gennem erhvervsvenlige initiativer som lave selskabsskatter og offentlige reformer.
Det tiltrak ganske rigtigt firmaer fra udlandet. Irland blev i stand til at konkurrere med skattely som Cayman Islands og Liechtenstein om at være de multinationales foretrukne skattebetalingsbaser.
Det er vist indlysende, at Irlands model kun virker, så længe andre lande opretholder skattesystemer med højere selskabsskatter og knap så favorable investeringsvilkår. Anders Samuelsen mangler derfor at forklare, hvordan neoliberalismen virker, hvis de fleste lande går over til den. Og hvordan vilkårene for ganske almindelige mennesker vil være i sådanne samfund?
I Irland er det den almindelige irer, der kommer til at betale regningen for den manglende konjunkturpolitik. Og i alle lande, der har været udsat for neoliberalisme, har det ført til stærkt øget ulighed  og modsat myterne  dårligere vilkår for social opstigen.
Pærevælling af militær og  humanisme
Birgit Horn, Gandrup
Medlem af Borgerrepræsentationen, Finn Rudaizky (DF), skriver i anledning af protesterne imod soldaterparaden i København for hjemvendte soldater, at de ikke er mere værd end andre danskere, men at de i modsætning til folk i andre erhverv har sat livet til.
Nu har soldaterne selv valgt erhverv, og det er en tvivlsom påstand, at andre erhverv ikke kan være ret så livsfarlige.
Derfor lyder mit spørgsmål: Hvorfor er der ikke stort anlagte parader og hyldest til nødhjælpsarbejdere, som ifølge Michael G. Nielsen, direktør for Læger uden Grænser, har langt større risiko for at blive dræbt end internationale soldater? Det skyldes især sammenblandingen af militær og humanitær indsats. I Afghanistan kørte eksempelvis dansk militær i uafmærkede biler, hvis hvide farve symboliserer neutralitet og upartiskhed. Militæret ændrede først praksis efter protester fra Læger uden Grænser.
Rønn-sag er langtfra kulørt
Henning Kühn, Arden
Bjørn Tving Stauning, Frederikssund, kalder  3. marts Birthe Rønns fejlbehandling af de statsløses sager for kulørt underholdning.
Hvis du, Bjørn Tving Stauning, som statsløs blev nægtet statsborgerskab pga. ministerielt lovbrud, ville du så også bruge udtrykket kulørt underholdning om sagsbehandlingen? Denne sag er ikke fiflen med andres penge  det er fiflen med andres liv!
Uambitiøs  energiplan
Jonas Dahl, MF, SF
Danmark har en målsætning om at reducere drivhusgasudledningen fra de ikke-kvotebelagte sektorer med 20 pct. i 2020. Sidste år gav Klimakommissionen en række bud på, hvordan det kunne ske. Det var derfor med stor spænding, at jeg afventede regeringens Energistrategi 2050, som skulle følge op på Klimakommissionens anbefalinger.
Overordnet set er der nogle gode ting i strategien, men ambitionsniveauet er simpelthen for lavt  især på transportområdet. De fleste initiativer sigter på at sparke sagen til hjørne gennem fremtidige analyser og hensigtserklæringer om, hvad man vil arbejde for i EU.
Energistrategi 2050 vurderer, at initiativerne vil reducere drivhusgasudledningerne uden for kvotesektoren med 4-5 millioner tons. Det er ikke nok til at indfri målsætningen om 20 pct. reduktion i 2020. Regeringen har flere gange udskudt at fremlægge en konkret plan for, hvordan vi realiserer 2020-målsætningen. Med fremlæggelsen af Energistrategi 2050 fremstår det nu endnu mere tydeligt, at regeringen ikke har nogen idé om, hvordan den vil realisere Danmarks klimamålsætning for klimaet i 2020.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,5. marts 2011,"»Ive never let school interfere with my education,« sagde Mark Twain. Dannelse og uddannelse og læring sker måske nok så meget imellem og helt uden for timerne."
7311,/debat/2013/06/laeserbreve-15,Læserbreve,," 
	Det bliver en tavs sommer

Claes Harvald, Brædstrup

	Først var det agerhønen, derefter haren, viben og lærken. Og nu er det så lykkedes for det ’bæredygtige, danske landbrug’ at true vores bier på livet. Metoden er en smart insektgift, som klæbes til frøet og beskytter planten mod insektangreb i hele dennes liv. Selv meget små mængder af giften medfører, at bierne mister deres stedsans og som konsekvens dør. Andre benyttede sprøjtegifte resulterer i manglende produktion af bidronninger og dermed i sidste ende bestandens undergang.

	Dansk landbrug står altid med hånden fremme og vil kompenseres, når det bliver påført naturlige og fornuftige begrænsninger – sidst de dyrkningsfri bræmmer langs vore vandløb. Intet andet erhverv bliver så rigeligt kompenseret. Hvornår skal landbruget egentligt kompensere befolkningen for de ufattelige tab, som det påfører os? Sidst den udeblevne lyd af summende bier i vores ellers vidunderlige sommer.

	 

	IQ-rytternes lodne logik

Henning Julius, Hasle

	I artiklen »Kampen om de klogeste i verden« bragt 8.-9. juni kan man læse, at der er en direkte sammenhæng mellem intelligenskvotient og livsindtægt – og mellem landes gennemsnitsintelligens og bruttonationalprodukter.

	På den baggrund hævdes det, at der er mange ekstra milliarder at hente for staten, hvis vi i Danmark formår at forhøje den gennemsnitlige IQ.

	Ifølge den logik kan størrelsen af IQ forklare, at rige lande og personer er rige, og fattige er fattige, eftersom intelligens defineres som evner, der sætter individerne i stand til at agere rationelt og personligt fordelagtigt i et konkurrencesamfund, hvor markedet er til stede overalt. En definition, der sjovt nok er opstillet af intelligente personer i sådanne samfund.

	Eskimoer og buskmænd kan af samme grund kun være meget småt begavede, og forbliver de i fattigdom og går det dem ilde, er det deres egen skyld. Ifølge den samme logik må det også gælde afvigertyper i de rige lande, som ikke benytter deres ellers høje IQ til at rage mest muligt til sig.

	Gad vide hvordan IQ-rytterne forklarer, at de mest intelligente befolkninger på trods af alle faresignaler og videnskabelige advarsler bliver ved med at overudnytte og misrøgte vores fælles eksistensgrundlag?

	 

	DONG spilder penge – igen

Leif Mentzel, København

	Sidste år fyrede formanden for DONG Energys bestyrelse, Fritz Schur, firmaets administrerende direktør, Anders Eldrup. Årsagen var Eldrups letsindige omgang med selskabets penge, da han forgyldte en håndfuld centrale medarbejdere ved udbetaling af kæmpelønninger til de åbenbart uundværlige eksperter omkring DONG’s gasprojekter og kontrakter. Episoden kostede selskabet så store tab, at man skulle tro, det havde lært lektien.

	Men nej, tilsyneladende ikke, for nu er den gal igen. Denne gang fordi selskabet ikke ville den billigere løsning ved udbygningen af Hejrefeltet i Nordsøen. Det ender sandsynligvis med en ekstra udskrivning for DONG på fire milliarder kroner.

	Som storaktionær i DONG må finansminister Bjarne Corydon (S) nu gå ind og sætte tingene på plads ved at fyre bestyrelsesformand Fritz Schur. Jo før det sker, des bedre for staten og DONG.

	 

	Kan de regne på Information?

Mogens Clausen, Bønnerup

	Lise Richter Lauridsens leder på bagsiden 8. juni omtaler folkeskolereformen et »kæmpe løft« af folkeskolen på grund af »de mange timers efteruddannelse af lærere, pædagoger og skoleledere«.

	Lauridsen har tydeligvis ikke regnet på det jublende postulat. Hvis eksempelvis 100.000 ansatte skal dele en milliard efterudannelseskroner over en periode på seks år, er der cirka 1.600 kroner til efteruddannelse pr. medarbejder årligt. Altså skønsmæssigt syv til otte årlige efteruddannelsestimer til hver ansat. Enhver kan se, at det får man ikke hverken de ønskede linjefagsuddannelser eller specialister ud af. Skolen sjosker altså videre på et helt elendigt efteruddannelsesniveau. Det er næppe noget, der kan løfte lærerne op fra det depressive hul, vi alle ligger i.

	 

	Historisk magtarrogance

Michael Nedersøe, Horsens

	Da regeringen, Venstre og de konservative 4. juni valgte at stemme for den nye offentlighedslov, valgte de samtidig i en eufori af magtarrogance at ignorere deres bagland, deres ungdomsorganisationer og ikke mindst et bredt udsnit af deres vælgere, der tilsammen havde indsamlet cirka 85.000 underskrifter imod loven.

	Pudsigt nok var det kun partier, der enten har eller har haft medlemmer, der har bestridt en ministerpost, der stemte for loven.

	Kun Enhedslisten, Liberal Alliance og Dansk Folkeparti stemte imod. Og ikke én gang har de partier, der stemte for loven, kunnet vise et eksempel på, at det skulle være nødvendigt at mørklægge ministerierne.

	Derimod er der masser af eksempler på skandaler, der aldrig ville være nået frem til offentlighedens kendskab med den nye lov. Det er skammeligt, at man som folkets tjener ikke vil stå ved det, man laver, og i stedet stille og roligt forsøger at lukke ned for demokratiet.

	 

	Behov for åben debat om EU

Rina Ronja Kari, talsperson for Folkebevægelsen mod EU

	Mens regeringen i dybeste lukkethed diskuterer en aftale om at få Danmark så tæt på kernen i EU som muligt, vil vælgerne tydeligvist noget helt andet.

	Når hele 39 procent i en Gallup-måling i maj var klar til at stemme nej ved en folkeafstemning om EU-medlemskab, mens ja-siden samtidig er skrumpet til 45 procent, så har modstanden ikke været stærkere i årtier. Målingen viser også, at 40 procent mener, udviklingen går den gale vej i EU, mens kun 30 procent mener, den går den rigtige vej. Og i begyndelsen af året viste en YouGov-måling, at 53 procent mener, at EU har for meget magt, mens kun syv procent vil give EU mere magt.

	Målingen understreger behover for en bred og grundig diskussion i hele befolkningen om Danmarks tilhørsforhold til EU i stedet for regeringens lyssky korridorforhandlinger. Skal vi lukkes inde i den EU-stat, som Merkel, Hollande, Barroso og den øvrige EU-elite har travlt med, eller bør vi søge en løsere tilknytning til EU, som det for eksempel diskuteres i Storbritannien, eller som Norge har?




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,12. juni 2013,"Mogens Clausen, Bønnerup"
10780,/debat/2012/01/gud-truer-usas-fremtid,Gud truer  USA’s fremtid,David Budtz Pedersen," Ved et vælgermøde i New Hampshire kom en niårig dreng hen til den republikanske præsidentkandidat Rick Perry og spurgte, hvad han mente om evolutionsteori. Rick Perry svarede roligt og smilende, at »det er en teori, der findes derude — med en del mangler«. Perry tilføjede. »I Texas underviser vi både i kreationisme og evolution i vores skoler — fordi jeg mener, du er klog nok til selv at regne ud, hvilken en der er rigtig« (Guardian 23. august 2011).
Debatten om kreationisme og intelligent design er igen blusset op i USA. Med udsigten til en lang valgkamp forude, viser det amerikanske samfund sig atter at være splittet i spørgsmålet om videnskabens rolle og status i samfundet.
USA har haft en lang lovfæstet tradition for at adskille stat og kirke. Alligevel, eller netop på trods af dette, har spørgsmålet om et absolut skel mellem rationalitetens erkendelsesidealer og religionens sfære aldrig nået et socialt kompromis.
Religionen har i dag en stærk politisk og ideologisk indflydelse som norm- og meningsgiver i store dele af det amerikanske samfund — ikke mindst blandt højreorienterede konservative.
Krig mod videnskaben
Skepticismen over for videnskaben har gjort det vanskeligt for USA at træffe beslutninger i afgørende spørgsmål om f.eks. klimaet og miljøet. Og dele af den medicinske forskning har været underlagt begrænsninger og forbehold som følge af religiøse værdier.
I september sidste år kritiserede klimakommissær Connie Hedegaard amerikanerne for at være for langsomme i deres klimapolitiske beslutninger.
Hun pegede netop på, at langsommeligheden kunne tilskrives den stærke antividenskabelige understrøm i det amerikanske samfund. »Amerikanerne tror ikke på naturvidenskabens kendsgerninger,« sagde Hedegaard.
Hun beklagede, at flere af de mest prominente republikanere har sået tvivl om den globale opvarmning. Det gælder Rick Perry og Tea Party-ikonet Michele Bachmann, men også den mere moderate Mitt Romney har udtrykt tvivl om, hvorvidt klimaforandringerne er menneskeskabte.
Filosoffer, videnskabsmænd og journalister brugte en særlig betegnelse om den holdning til videnskaben, der kom til udtryk hos den tidligere republikanske præsident George W. Bush. Ligesom Bushs ’krig mod terror’ og ’krig mod narkotika’ førte den republikanske administration, ifølge kritikerne, en ’krig mod videnskaben’. Regeringen nedlagde f.eks. forbud mod, at stamcelleforskning kunne modtage offentlige forskningsmidler. Ideen om intelligent design blev fremmet — om ikke af regeringen, så af højrekristne miljøer, som var en del af regeringens bagland. I det hele taget skete der en udbredt indblanding i videnskabens indre anliggender.
Videnskabens rette plads
Da Barack Obama blev indsat som præsident skete et systemskifte. I sin tiltrædelsestale den 20. januar 2008 afgav Barack Obama et bemærkelsesværdigt løfte: »Vi vil genindsætte videnskaben på sin rette plads.«
Obamas politiske mobilisering var, og er, baseret på den demokratiske antitese til de højrekristne miljøer. Obama vil bruge den kosmopolitiske og rationalistiske nerve i det amerikanske samfund som udgangspunkt for at bringe USA tilbage på sporet — som verdens førende nation inden for teknologi, økonomi og videnskab.
En lang række nobelpristagere og universitetsrektorer har bakket denne politik op. De repræsenterer et andet USA end kreationisterne.. De ser USA som det land, der sendte en mand til månen, som opfandt internettet, som vil bruge flere penge på grundforskning og som planlægger at basere 80 procent af sin energiproduktion på bæredygtige energikilder.
Den demokratiske administration har afskaffet begrænsningerne på stamcelleforskningen. Obama har ved flere lejligheder argumenteret aktivt for evolutionsteori — og for hvordan en ny generation af unge amerikanere skal gøre naturvidenskab, matematik og medborgerskab til byggesten i fremtidens USA.
Obama er endda gået så vidt som til ansætte fem nobelpristagere i sin administration, hvoraf energiminister Steven Chu er den mest kendte. Og der er blevet ansat over 25 personer fra de amerikanske teknisk-naturvidenskabelige og humanistiske videnskabsakademier som rådgivere i de forskellige ministerier og styrelser.
Polarisering
Med de amerikanske primærvalg og valgkampen om hjørnet ser det ud til, at videnskaben igen er ved at blive stridspunkt i en ideologisk konflikt.
Debatten polariseres fra begge sider.
Moderate, velafbalancerede og pragmatiske synspunkter finder ikke meget støtte hos de mest radikale tilhængere af darwinismen.
I kredsen af militante ateister omkring neodarwinismen Richard Dawkins er der sket en omvendt radikalisering. Her bruges videnskab til et frontalt angreb på religionen. Religion kan måske forklares neurobiologisk som et socialt koordinerende og stimulerende narrativ, men betragtes mestendels som en evolutionær dysfunktion. Neodarwinister fører fløjkrig af samme type og intensitet som de højreekstreme kristne. Det er næppe en god pædagogisk strategi, der tjener et oplyst forsvar for videnskabens integritet og legitimitet.
Hvad værre er, overser de mest militante darwinister, at de deler flere fællestræk med deres modstandere. Når videnskaben generaliserer sine resultater til et samlet verdensbillede, er der risiko for, at videnskaben degenererer til ideologi, og de subtile forklaringskrav og kvalitetsstandarder gøres til skamme. Evolutionsteoriens styrke er netop, at den er en videnskabelig teori.
Hvor svært det end er, må videnskabsfolk minde sig selv om, at videnskabelige teorier kræver begrundelse og forklaring for enhver påstand, der fremsættes.
Videnskabens rolle er med andre ord blevet genstand for polarisering. I Europa har der traditionelt været en langt større konsensus, ikke bare om vigtigheden af at finansiere forskning og videnskab — et kapløb amerikanerne længe har været førende i — men også om, hvordan forskningsetiske spørgsmål bør løses ved almen sekulariseret samfundsmoral.
Videnskab og demokrati
Når den amerikanske debat om videnskabens rolle er vigtig, skyldes det, at videnskab og demokrati har et slags venligt-fjendtligt forhold. Videnskab er ved siden af politik og retsinstanser en af de få institutioner, der er knyttet intimt til den vestlige modernitet. Uden en central og tilstræbt neutral instans, der kan opbygge viden om den omgivende verden, og som på baggrund af en empirisk orienteret videnskabelig tilgang frembringer klarhed over kendsgerninger, er demokratiets indretning overladt til overtro, føleri, vildfarelse og ønsketænkning.
Den følgerigtige og naturlige konsekvens er at tilskrive videnskabelige institutioner en essentiel rolle i samfundet.
I et velfungerende demokrati er politiske beslutninger baserede på en videnskabelig tilgang til de relevante kendsgerninger. Hvis et samfund ikke skal degenerere til dogmatisme, hvor de mest ressourcestærke fastlægger sandheden, og hvor magt og viden følger hinanden symbiotisk, er forudsætningen en arbejdsdeling mellem kendsgerninger og politiske værdier.
Et demokratisk samfund skal kunne rumme og stimulere autonome videnskabelige institutioner, og samtidig anerkende, at den viden, disse institutioner frembringer, ikke står til demokratisk debat, og ikke er et spørgsmål om individuelle præferencer eller religiøse overbevisninger.
Heldigvis er der andre mekanismer i et velordnet demokrati, der beskytter individets ret til at fremkomme med sine synspunkter og til at udfordre videnskabens repræsentanter, hvis de trænger ind på det politiske domæne og tildrager sig uretmæssig magt.
De fleste evolutionister anerkender, at Darwins evolutionslære er en ’teori’, som Rick Perry siger. Men de tilføjer, at det er en meget stærkt begrundet og anvendelig teori, der forklarer en lang række understøttende og relaterede kendsgerninger. På den måde betyder teori noget helt andet, end det Perry henviser til som et godt gæt eller en mulig anskuelsesmåde.
Der er god grund til at lytte efter, hvad republikanerne siger. Vi ved endnu ikke, hvem der vinder næste års præsidentvalg. Meget tyder på, at verdens mægtigste nation om få år atter kan blive styret af et parti, der er eksplicit antividenskabeligt.
I en tid med enorme udfordringer, både miljømæssigt og økonomisk, er det et frygtindgydende scenario.
David Budtz Pedersen er ph.d. i filosofi ved Københavns Universitet. Han er medforfatter til bogen ’Hvordan styres videnssamfundet?’, der udkommer til februar på forlaget Nyt fra Samfundsvidenskaberne




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",39.0,9. januar 2012,"I en tid med enorme udfordringer, både miljømæssigt og økonomisk, er det et frygtindgydende scenario."
1268,/debat/2015/11/laeserbreve-6,Læserbreve,Informations Debatredaktion," Vi har brug for efterløn
Wanphen Munck, Kastrup
Jeg er stuepige på et hotel, og mine kolleger og jeg gør op til 26 værelser rene pr. dag. Det tunge arbejde er for hårdt for min krop. Ryggen, armene og benene gør ondt, og jeg er kun 50 år. Hvordan kan politikerne mene, at jeg skal arbejde, til jeg er 67 år? Vi mennesker med fysisk arbejde bliver ofte tidligere nedslidte end personer i andre job, fordi det er hårdt at lave mange gentagende løft og bevægelser. Mit forslag er, at dem, der har fysisk nedslidende job, får mulighed for at få nedsat arbejdstid og supplerende dagpenge fra de er 55 år. Samtidig skal muligheden for at gå på efterløn som 60-årig genindføres. De tiltag kunne sikre mennesker med fysisk nedslidende job en værdig alderdom, og samtidig ville samfundet blive mindre økonomisk belastet med udgifter til behandling på grund af nedslidning.
Psykisk syge diskrimineres
Maria Kjærgaard, København
I dag er det ikke muligt for danskere med en psykiatrisk diagnose at tegne en forsikring på lige fod med andre. Det er diskrimination på baggrund af handicap, og det er i strid med FN’s handicapkonvention. Undersøgelser viser, at lidt over hver femte psykisk syge har oplevet at blive afvist af et forsikringsselskab med baggrund i deres diagnose. I dag må selskaberne ikke diskriminere på baggrund af køn eller etnicitet, men der er ingen lovgivning på området, som sikrer mennesker med f.eks. en psykisk lidelse. Det er med til at stille psykisk syge markant ringere end raske mennesker.
Konsekvensen er, at den psykisk syge ikke kan komme på ferie, fordi man ikke kan tegne en rejseforsikring, og man kan ikke købe et hus, for når man tager et lån i banken, kan banken kræve, at man har en livsforsikring.
Man bør som psykisk syg kunne tegne en livsforsikring som alle andre, når man eksempelvis har været erklæret rask af skizofreni eller borderline i 10 år. At blive nægtet adgang til forsikring på grund af en nuværende eller tidligere psykisk lidelse skaber en stor ulighed i samfundet.
Politikere bør gå ind i sagen og ændre lovgivningen, så det ikke længere er muligt at lave forskelsbehandling, så også Danmark overholder handicapkonventionen. Det har man blandt andet gjort i Norge og Tyskland. På den måde kan psykisk syge i fremtiden stå lige så stærkt som andre mennesker.
Coca-Cola-aftale fremmer DGI’s målsætning
Søren Møller, DGI’s formand
DGI indgik i 2014 en partnerskabsaftale med Coca-Cola med det mål, at 100.000 unge i løbet af de kommende år skal opleve glæden ved idræt og motion. Andreas Tang-Brock fra Move Copenhagen rejser den 20. november kritik af DGI’s aftale med Coca-Cola (»DGI’s sukkerklistrede aftale«). Kritikken er stort set identisk med den, som han fremsatte i Politiken i januar 2015 og på DGI’s årsmøde. I DGI lytter vi gerne, men vi er ikke enige med Andreas Tang-Brock. DGI’s hovedbestyrelse har godkendt aftalen med Coca-Cola, fordi den giver DGI mulighed for at gøre en ekstraordinær indsats for at gøre flere unge aktive.
Mange danskere drikker en cola en gang i mellem, og det handler om at have balance i tingene. DGI vil ikke lave aftaler med firmaer, der sælger tobak eller alkohol – det er mere belastende for sundheden end læskedrik. Men ellers er vi åbne over for samarbejde med firmaer, såfremt det kan fremme vores målsætning om mere idræt og gode fællesskaber. Selv træning kan være sundhedsskadelig, hvis man overdriver det. Så alting skal ses i en balance.
Bistandsbarbering
Anders Palstrøm, København
Med finansloven for 2016 skærer de borgerlige partier 2,6 mia. kroner i udviklingsbistanden. Det er en historisk voldsom nedskæring, der desværre ligner et ideologisk angreb på vores støtte til verdens fattigste – for hvorfor ellers skære så drastisk og så hurtigt?
Ideologi eller ej – der er ingen tvivl om, at regeringen med støttepartier nu svigter millioner af mennesker, samtidig med at Danmark sætter international anerkendelse og tillid over styr.
Ambassader lukkes, og ngo’erne nedbarberes med 26 procent og tvinges dermed til at lukke succesrige programmer. Mens den humanitære bistand bevares, står den langsigtede for skud.
Målet er åbenbart de indsatser, der er med til at opretholde fred og stabilitet og skabe grobund for handel og udvikling – de lange seje træk, der skal være med til at skabe mulighed for et værdigt liv i områder, hvor dette ikke er en selvfølge. Jeg frygter, at nedskæringerne vil skabe nye såkaldte nærområder. Spørgsmålet til de blå partier må derfor være, om det virkelig er en risiko, Danmark er villig til at løbe?
",0.0,23. november 2015,"Anders Palstrøm, København"
10228,/debat/2012/04/laeserbreve-20,Læserbreve,Informations Webredaktion," Påskeharen og politikerne
Wilfried Schuhmacher, Gadstrup
Ifølge den amerikanske psykolog Jacqueline Woolley fremmer troen på fantasifigurer – som påskehare og julemand – barnets åndelige udvikling.
Denne tro skulle stimulere fantasien og få børnene til at prøve muligheder, som ikke findes i virkeligheden.
Naturligvis kan man kun i børnenes tidlige udvikling føre dem bag lyset på denne måde. Det, som man har lært som barn, kan muligvis dog være nyttigt i ens senere voksenliv: Man behøver f.eks. kun tænke på politikerne, som man jo også tror på – men altså kun indtil man også her opdager, at man er blevet ført bag lyset.
Ældresag
Finn Holten Hansen, København
Lone Kühlmann og Henning Kirks kronik ’Bliv i de voksnes rækker’ 30. marts mindede mig om et lille digt, jeg skrev for 10 år siden, da jeg kun var 73:
For længe siden var jeg ung / Da jeg blev ældre, var jeg yngre
Yngre er ældre end ung / Efterhånden begyndte jeg at blive gammel
Nu var jeg så ældre / Ældre er yngre end gammel / Nu håber jeg bare at blive ældre og ældre.
Demokrati i fagbevægelsen
Hamid El Mousti, København
I 2011 har fagbevægelsen under LO mistet 40.000 medlemmer. Lige nu er 82 procent af lønmodtagerne medlemmer af en fagforening, men inden 2025 regner man med, at 50–60 procent af medlemmerne vil forlade den danske fagbevægelse.
Nedsmeltningen vil kun kunne standses af, at man indfører demokratisk valg til de organer, der styrer fagbevægelsen. Lige nu har man et repræsentativt ’pyramidedemokrati’, der sikrer dem, der sidder på flæsket at blive valgt gang på gang.
HK er førende på området. Derfor har HK mistet over 15.000 medlemmer i 2011. Det er sørgeligt at de ansvarlige i HK ikke er deres ansvar bevist.
København, den delte by
Dennis Baggers Laursen, Brøndby
Den aktuelle debat om, hvorvidt Danmark i almindelighed og venstrefløjen i særdeleshed er delt mellem ’Østerbro-akademikere’ og ’Herlev-arbejdere’, tyder på en endelig erkendelse fra ellers velmenende, veluddannedes side.
Nu skal vi videre til næste skridt: problemløsning. Og problemet med denne deling, som har eksisteret i lang tid, virker for mig simpel.
Når alle de veluddannede, de miljøbevidste, vegetarerne og så videre isolerer sig i ghettoer, er det klart, at denne kraftige opdeling og stadigt stigende polarisering kan finde sted.
Storkøbenhavn er skarpt opdelt mellem områderne vest for Ring 2, hvor Kansastøj-arbejderen bor, og så øst for Ring 2, hvor den miljøbevidste akademiker har isoleret sig i brokvartererne, Frederiksberg og Indre By.
Man kan vel snart snakke om Ring 2-muren og Checkpoint Valby Bakke.
Så kære akademikere: Kom ud af jeres ghettoer, her er ikke så slemt på Vestegnen. Gode og billige lejligheder, større grønne områder, mindre bilos, færre trafikale farer for jeres børn og ofte under 20 minutter til København H med S-toget.
Og hvis I faktisk spreder jer lidt ud i landet, kan det være, at den stigende polarisering mellem arbejder og akademiker kan stoppes – indtil videre lever Venstre i hvert fald fedt på polariseringen.
Præsternes løftebrud
Knud Held-Hansen, Aalborg
Der er gået mode i løftebrud. Hvor tit har vi ikke hørt ordet brugt efter folketingsvalget? Der er en forklaring og en god undskyldning for de løftebrud, vi her tænker på. Når tre partier skal danne en ny regering, med støtte fra et fjerde, kan man naturligvis ikke få alle sine egne valgløfter opfyldt.
Noget andet med de personlige løfter vi afgiver og løber fra, ægteskabsløftet for eksempel. Her er der virkelig gået inflation i begrebet, den hellige handling.
Noget helt tredje er præsteløftet. Det er straks værre at bryde dette løfte, fordi det skaber forvirring og usikkerhed blandt kaldsbrødre, men også i hele folkekirken, blandt medlemmerne, det kirkelige personale og de folkevalgte menighedsråd.
Usikkerheden breder sig som ringe i vandet, når et flertal blandt biskopperne også finder det forkasteligt, at politikerne bruger menneskerettighederne som løftestang for en ændring i kirkens gamle ritualer, liv og lære.
»De bibelske teksters holdning til homoseksualitet kan ikke diskuteres«, siger religionshistoriker Mikael Rothstein. Udtalelsen burde mane til sammenhold, men hvad ser vi? Det er måske lidt hjerteløst at skrive; men ærlig talt handler det så ikke mere om at søge menneskers ære end Guds ære?
Et flertal blandt danske præster kommer i konflikt med deres præsteløfte: »Jeg vil beflitte mig på at forkynde Guds ord rent og purt, således som det findes i de profetiske og apostoliske skrifter.«




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,3. april 2012,Leave this field blank 
2414,/debat/2015/06/laeserbreve-16,Læserbreve,Redaktionen," Politikere taler ned til os
Andreas Jensen, Vejle
Valgkampen er gået i gang, og det offentlige rum er fyldt med kandidater, som gerne vil have din stemme. Men i stedet for at tale til den politisk kyndige vælger, taler de til laveste fællesnævner. Eksempler på dette er Ida Aukens (R) sjove valgvideo og Lars Løkke Rasmussens (V) krampagtige forsøg på at rappe.
Politiske budskaber synes at være få og i de fleste tilfælde ikke eksisterende. Politikerne tror tilsyneladende, at danskerne ikke interesserer sig for andet end, hvem der er den sjoveste og mest spændende kandidat. Samtidig melder politikerne ud på områder, der taler til kernevælgerne, mens andre områder ikke bliver berørt, fordi de ikke giver stemmer. Men politikerne taler faktisk til en befolkning, som både er dygtig og vidende.
Den eneste politiske handling i et repræsentativt demokrati som vores er valget af repræsentanter. Det skal foregå på et oplyst grundlag – ellers synes demokratiet ligegyldigt. Og når vi som nu oplever, at politikerne forsøger at besætte et embede via populisme, kan vi ikke være sikre på, at sammensætningen afspejler befolkningens ønsker.
Jeg plæderer derfor for, at vi som vælgere sikrer os mere politisk indhold i valgkampen. Når kandidaterne ikke tror på, at reel politik sikrer et (gen)valg, så er det vigtigt, at vi som vælgere – enten med vores stemmer eller i den offentlige debat – efterspørger mere indhold i valgkampen.
Løkke svigter klimaflygtninge
Michael Roland, klimaordfører og Jeppe Fransson, udlændinge­ordfører, Radikal Ungdom
Det er ikke kun krig, som skaber flygtninge. De menneskeskabte klimaforandringer er med til at skabe store grupper af flygtninge. I 2012 flygtede 32 millioner mennesker på grund af naturkatastrofer. Og med udsigten til et varmere klima, er det utænkeligt, at det tal bliver mindre.
Mange naturkatastrofer finder sted i mindre udviklede lande, hvor befolkningen er afhængig af deres bopæl og den mad, de dyrker i lokalområderne. Det er paradoksalt, at Venstre og resten af oppositionen vil skære i den danske u-landsbistand, der også går til at hjælpe mennesker på flugt fra naturkatastrofer – som vi selv har været med til at skabe. For at hjælpe Afrika vil Venstre skære i u-landsbistanden til Asien og Latinamerika. Det er dybt uansvarligt, fordi mange naturkatastrofer finder sted i Asien. Vi skal gå den modsatte vej og øge den danske u-landsbistand til en procent af BNI.
Venstre vil desuden slække på Danmarks ambitiøse klimapolitik. Men der er behov for at investere endnu mere i vores fælles jord og ikke skære ned. Vi har et ansvar.
Andre end kræftpatienter
Carolina Magdalene Maier, folketingskandidat for Alternativet
For nylig udtalte kræftlæger fra Vejle Sygehus, at 90 procent af livsforlængende og dyr behandling er forgæves. Argumentet om, at patienter skal have ret til dyr og livsforlængende medicin taler til følelserne og ikke til den etiske sans. Det er langtfra alle, som har glæde af den livsforlængende medicin. Mange kæmper med voldsomme bivirkninger og opnår ikke et længere liv. Samtidig betyder det store fokus på kræftpakker og screeningsforløb, at andre sygdomsområder nedprioriteres.
Senest har det nye tarmscreeningsprogram blandt andet medført, at hvor patienter med tarmbetændelse i 2013 ventede en uge på at få foretaget en koloskopi på Hvidovre Hospital, så venter de i dag mindst fire måneder. Derfor virker det også helt hen i vejret, når blå blok foreslår en fjerde kræftpakke. Enhver, der har indblik i, hvordan kræftpakkerne fungerer i dag, vil vide, at det stort set ikke kan gøres hurtigere. Med det heftige krav til effektivitet følger alt for mange eksempler på dårlig og forhastet kommunikation med patienterne, og det er i sig selv en udfordring, som vi bør tage alvorligt.
Når politikere råber højt om den enkeltes rettighed til hurtig behandling – og især den enkelte kræftpatients rettigheder – så ignorerer vi den etiske forpligtigelse, vi som samfund har til at tage os af alle patienter – med eller uden stærke patientforeninger i ryggen.
Der er brug for et prioriteringsinstitut, som ud fra etiske og faglige perspektiver rådgiver politikerne om de hensigtsmæssige sundhedsmæssige prioriteringer, der kommer flest mulige til gode.
",0.0,8. juni 2015,"Den eneste politiske handling i et repræsentativt demokrati som vores er valget af repræsentanter. Det skal foregå på et oplyst grundlag – ellers synes demokratiet ligegyldigt. Og når vi som nu oplever, at politikerne forsøger at besætte et embede via populisme, kan vi ikke være sikre på, at sammensætningen afspejler befolkningens ønsker."
6904,/debat/2013/08/afskaf-ufaglaert-arbejdskraft,Afskaf ufaglært arbejdskraft,Morten Søndergaard," 
	I disse dage arbejder regeringen på en reform af erhvervsuddannelserne. Det undrer mig, at de 700.000 ufaglærte arbejdere, der har været på arbejdsmarkedet i mange år og aldrig har gennemført mere end 9. klasse, ikke har regeringens opmærksomhed. Vi kan se frem til en voldsom skævvridning af samfundet, hvis ikke politikerne prioriterer at uddanne mig og mine ufaglærte kolleger. Et samfund, hvor ufaglærte dagligt vil frygte for, at morgendagen byder på en fyreseddel.

	Frygten ser jeg hver dag i mine kollegers øjne. Glæden ved at møde på arbejde er erstattet af evig utryghed. Troen på den lyse fremtid er forduftet. Det kollegiale fællesskab er nedbrudt, og enhver er overladt til sig selv. Tidligere tiders højrøstet kantinesnak om weekendens udskejelser er væk.

	Jeg er fællestillidsrepræsentant på en af Post Danmarks tre postfabrikker, hvor 900 ufaglærte hver dag sorterer millioner af breve. Digitaliseringen har fået brevmængden til at skrumpe drastisk med massefyringsrunder til følge. Vi frygter alle, at vi ikke har et job i næste uge.

	Antallet af ufaglærte arbejdspladser er over hele kongeriget faldet. Hundredvis af industrivirksomheder er flyttet ud af landet, og tusindvis af arbejdspladser fulgte efter. 370.000 ufaglærte job er forsvundet gennem de seneste 20 år ifølge en analyse fra Arbejderbevægelsens Erhvervsråd. Fremover vil tallet kun stige.

	Vi skal uddannes

	Der stilles højere krav til faglig kunnen i dag. Manuelt og nedslidende arbejde er erstattet af teknologi. Det presser os, der i årevis trofast har skubbet posten gennem brevsprækkerne, men ikke har efteruddannet os undervejs. Tidligere var kravet til postarbejdere, at de skulle kunne postnumrene på landets større byer. I dag stilles der krav til produktionsforståelse, driftsoptimeringsprocesser og teknisk indsigt.

	De faglige repræsentanter har presset på for at få kollegerne til at efteruddanne sig. Vi håbede på, de første kolleger ville inspirere de næste. Succesen er udeblevet. Enkelte kolleger har påbegyndt uddannelse. To læser til folkeskolelærere og en til sygeplejerske, men det er primært blevet til truck-, taxa- og lastvognskørekort. Forleden sagde min kollega til mig: »Vi ved alle, at vores fremtid er lort. Men når man står midt i møget, så kan det være svært at tage det rigtige valg.« Frygten for at miste arbejdet gør, at mange stædigt holder fast i det, de har, og takker nej til efteruddannelse.

	Uden for Post Danmarks dystre bygninger er billedet det samme. Ufaglærte efteruddanner sig yderst sjældent. Det er der intet nyt i, men det bekymrer mig.

	Overladt til sig selv

	Der skal ske en massiv styrkelse af efteruddannelsesområdet. Det havde jeg håbet, en centrum-venstre regering ville arbejde for. Jeg tog fejl. Regeringen har velmenende afsat én milliard over en fireårig periode. Det er langt fra nok. Behovet er massivt og kræver mere end en enkelt adrenalinsindsprøjtning.

	Arbejdsmarkedets parter har magten til at tage problemstillingen alvorligt. I de seneste overenskomstforhandlinger har parterne oprettet fonde til videre- og efteruddannelse. Fondene betyder i dag, at industriansatte har ret til to ugers efteruddannelse om året med så godt som fuld løn. Uddannelsesfondene er første skridt, men de hjælper kun mine kammerater i beskæftigelse. Mister man arbejdet, mister man retten til uddannelsespengene på trods af, at man har betalt ind til fonden gennem flere år.

	Ydermere er de ufaglærte arbejdsområder kendetegnet ved, at store dele ikke har overenskomstrettigheder og dermed heller ikke adgang til efteruddannelsesfondene. I dag er den uorganiserede rengøringsassistent og tjener overladt til sig selv i kampen for efteruddannelse. I takt med stigningen i ikke-overenskomstdækkede arbejdspladser vokser gruppen af mennesker uden reel mulighed for efteruddannelse. Det er en potentiel bombe under vores fælles velfærdssamfund.

	Tving mig i uddannelse

	Ønsker vi at ændre udviklingen, må andre metoder tages i brug: Stil lovkrav om efteruddannelse af ufaglærte. For mine kolleger og jeg vil det betyde, at vi skal på skolebænken på ny. Det vil være den største forandring, siden vi kom på arbejdsmarkedet. Mange vil være skeptiske og føle stor angst. Mange vil råbe op. Alle vil vi være bekymrede, men vi vil mødes på uddannelsesinstitutionerne, sidde side om side i undervisningslokalerne og opleve succeser og fiaskoer sammen.

	Det er et politisk valg at ændre samfundsstrukturer. Det er en politisk prioritering at sikre efteruddannelse. Lovgivningen bestemmer, at alle skal gennemføre ni års skolegang, men hvorfor være så uambitiøs? Det er rimeligt at stille krav til hinanden. Det er fair at kræve efteruddannelse. Alternativet er, at gruppen, som har det sværest, lades i stikken. Det må vi som samfund aldrig tillade. Dertil er vores respekt for hinanden og den enkeltes frihed for stor.

	Efteruddanner vi flere, vil virksomhederne opleve øget produktivitet. Køen af arbejdsløse vil formindskes.

	Første skridt på vejen er, at regeringen imødekommer LO’s ønsker om tilførsel af yderligere midler til voksen- og efteruddannelsesområdet. Det skal følges op af en trepartsaftale, hvor parterne forpligter hinanden på at opprioritere voksen- og efteruddannelse.

	Uddannelsesfondenes dækningsområde skal udvides, så de, der mister deres arbejde, er dækket. Begrænsningen i antallet af uddannelsesdage skal fjernes, og fagområder, der ikke er dækket af overenskomster, skal inkluderes i fondene, så alle lønmodtagere bliver omfattet af ordningen.

	Disse tiltag vil være medvirkende til at skabe en uddannelseskultur. Jeg håber for mine kolleger og mig selv, at landets regering tør tage de nødvendige skridt for at fremtidssikre vores fællesskab.

Morten Søndergaard er postarbejder og fællestillidsrepræsentant




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",158.0,13. august 2013,"	Jeg er fællestillidsrepræsentant på en af Post Danmarks tre postfabrikker, hvor 900 ufaglærte hver dag sorterer millioner af breve. Digitaliseringen har fået brevmængden til at skrumpe drastisk med massefyringsrunder til følge. Vi frygter alle, at vi ikke har et job i næste uge."
8975,/debat/2012/10/usmagelig-kunst-breivik,Usmagelig kunst om Breivik,Pia Kjærsgaard," Snart opføres galningen og massemorderen, Anders Behring Breiviks ’manifest’ som et teaterstykke på Café Teatret. Oprindeligt blev det udskudt af hensyn til de efterladte. Anders Behring Breivik har i mellemtiden været for retten og fået sin straf. Så nu bliver projektet realiseret hen over hovedet på ofre og pårørende.
Forståeligt nok er forargelsen stor. ’Uanstændigt, uværdigt, respektløst’ er nogle af de ord, som er blevet brugt. Lederen af Café Teatret, Christian Lollike, forsvarer sig med, at der er ’masser af perspektiver’ at tage fat på i forhold til ’håndteringen’ af Breivik-sagen.
Men uanset, hvordan Lolikke har tænkt sig at håndtere Breivik, gør han sig selv og sit teater til frivillige mikrofonholdere for en gal massemorder. Uanset den kunstneriske værdi i en monolog tramper han på ofre og efterladte. Det er vulgært og usmageligt.
Kunne man forestille sig en kunstnerisk opførelse af angrebet på USA den 11. september? Den tyske komponist Karl Heinz Stockhausen kaldte ganske vist angrebet på Tvillingetårnene for et ’stort kunstværk’, men ingen har fundet på at skildre islamisternes syge stenalderideologi i et teaterstykke eller et kunstværk. Der er produceret film, men de er entydigt på de uskyldige ofres side og skildrer blandt andet det tapre redningsmandskabs desperate forsøg på at redde så mange menneskeliv som muligt.
Forvandler Breivik til helt
Ved at beskæftige sig med Breivik forvandler Christian Lollike manden til en helt. Der er intet at ’forstå’ eller for den sags skyld at fortolke i dette manifest.
Det er en syg mands syge og kriminelle handling. Den bedste parallel til Christian Lollikes teaterstykke ville i virkeligheden være en forestilling om massemorderen Peter Lundin eller Amagermanden. Det er og bliver en usmagelig snagen i vold og drab. En tendens, som i de senere år er blevet udbredt, og hvor kriminelle gøres til ’kendisser’.
En mand som Anders Behring Breivik skal ties ihjel. Det er den værste straf, han kan få. Det betyder ikke, at ofrene skal glemmes. Naturligvis må tragedien på Utøya aldrig blive glemt. Men det skal være på ofrenes præmisser. Ikke på gerningsmandens.
Pia Kjærsgaard, MF, værdiordfører (DF)
",67.0,9. oktober 2012," Snart opføres galningen og massemorderen, Anders Behring Breiviks ’manifest’ som et teaterstykke på Café Teatret. Oprindeligt blev det udskudt af hensyn til de efterladte. Anders Behring Breivik har i mellemtiden været for retten og fået sin straf. Så nu bliver projektet realiseret hen over hovedet på ofre og pårørende."
7332,/debat/2013/06/kan-pakistan-fredsmager-afghanistan,Kan Pakistan blive fredsmager i Afghanistan?,Ahmed Rashdid," 
	I foråret 1992 mødtes syv afghanske mujahedinledere – alle pumpet fulde af CIA-penge – i Peshawar, Pakistan. Afghanistans kommunistiske regering var faldet fra hinanden i kølvandet på Sovjetunionens sammenbrud, og de syv ledere skulle diskutere, hvordan de kunne overtage magten i Afghanistan og dele den på fredelig vis.

	Manden, som førte dem sammen og tålmodigt sørgede for, at de kunne tale sammen, var Nawaz Sharif, dengang kun 43 år gammel og i sin første embedsperiode som Pakistans premierminister. En jævn og usofistikeret mand, på ingen måde en intellektuel. Men også en snu rad med både engleagtig tålmodighed og tæft for politik. Nu havde Sharif sat sig for at være fredsmægler. Og det var lige ved at lykkes for ham.

	I dag, 21 år senere, er han atter tilbage på posten som Pakistans premierminister, og det på et tidspunkt, hvor endnu en runde af forhandlinger om at sikre en fredelig fremtid for Afghanistan er faldet på gulvet. Ét år før USA’s længe ventede tilbagetrækning fra Afghanistan ser alle forsøg på at få en samtale i stand med Taleban ud til at have været forgæves, hvilket er dårligt nyt for dem, der håber på en politisk løsning. Nu kan Sharifs tilbagevenden til den politiske scene vise sig som deres bedste håb.

	Rekrutter Sharif

	Som bekendt holdt den magtdelingsaftale fra 1992, som Sharif omhyggeligt fik mæglet i stand, desværre ikke. Den kollapsede i sidste ende, dels på grund af sabotage fra de afghanske krigsherrers side, men især som følge af dobbeltspil fra agenter i den militære pakistanske efterretningstjeneste, Inter-Service Intelligence (ISI).

	For hvor den ene gren af ISI hjalp Sharif som mægler under hans samtaler, forsøgte den anden at iscenesætte et kup ved at indsmugle hundredvis af krigere, der var loyale over for den ekstremistiske krigsherre Gulbuddin Hekmatyar i Kabul. Kuppet mislykkedes, men det udløste den blodige afghanske borgerkrig, der endte med, at Taleban fik kontrol over størstedelen af landet.

	Pakistans hær har haft et fast greb om udformningen af landets Afghanistan-politik siden 1978. Den må nu begynde at dele denne byrde med dets civile ledere. Hæren bør rekruttere Sharif til at tale med det afghanske Taleban, hvis ledere for det meste bor i Pakistan. Indtil nu har de eneste pakistanske embedsmænd med adgang til Taleban været ISI-officerer, som Taleban efterhånden har set sig gale på, fordi de efter bevægelsens opfattelse prøver at detailstyre Talebans anliggender.

	Partnerskab med militæret

	Med Sharifs tiltrædelse som regeringsleder – den fandt sted onsdag i sidste uge – er der imidlertid skabt en ny situation, og om nogen er han manden, der vil kunne overtale Taleban til at opgive deres afvisende holdning over for at genoptage forhandlingerne med USA. Det kan ske ved at marginalisere bevægelsens høge og styrke de Taleban-ledere, der er mere tilbøjelige til at søge fred.

	For Sharif er det ikke et spørgsmål om at vriste magten fra militæret og ISI, men om at skabe et partnerskab, hvor militæret går med til at afstå sin forhandlingsposition til en civil premierminister. At få det afghanske Taleban tilbage til forhandlingsbordet ville samtidig kunne få en stærk demoraliserende effekt på det pakistanske Taleban, som er langt mere ekstremt end deres afghanske kammerater og fortsat arbejder for at vælte den pakistanske regering og indføre islamisk sharia-styre i strengeste udgave.

	Pakistans militær, som har mistet flere tusinde soldater i kampene mod de ekstremistiske grupper, siger, at det nu er opsat på at tale med det afghanske Taleban, men militæret synes både at savne køreplan og vilje til at tage initiativet.

	Nøglen til at afslutte krigen i Afghanistan, således at de internationale styrker kan trække sig ud med ære, og et troværdigt afghansk præsidentvalg kan afholdes, samtidig med at der forhandles om en magtdeling mellem Karzai og Taleban, er at skabe momentum for en våbenhvileaftale.

	Obamas diplomater

	Hemmelige samtaler mellem USA og medlemmer af Taleban strandede sidste år, fordi USA afviste at gå med til den tillidsskabende foranstaltning, som Taleban ønskede: løsladelsen af fem Taleban-ledere fra Guantánamo i bytte for en amerikansk soldat.

	Pentagon og CIA var imod disse forhandlinger fra begyndelsen. Det hjalp ikke, at præsident Obama nægtede at give sine to på hinanden følgende særlige udsendinge – den nu afdøde Richard C. Holbrooke og hans efterfølger, Marc Grossman – de nødvendige beføjelser. Som resultat af de mislykkede forhandlinger står Taleban nu mere splittede end nogensinde før, og høgenes ønske om at satse på permanent krig vinder stigende tilslutning.

	Med fem måneders forsinkelse har Obama udnævnt veterandiplomaten James F. Dobbins til ny amerikansk udsending. Men Dobbins er handlingslammet uden tilstrækkelig støtte fra Det Hvide Hus.

	Obama har overordentlig stor interesse i en fredelig løsning på den afghanske konflikt. Men skal dette lykkes, må han give sine diplomater frihed til at undersøge alle muligheder for at føre samtaler med Taleban og endda løbe risici ved at løslade de Taleban-ledere, USA holder fangen.

	Pakistans generaler har også noget på spil her. De må indse, at de ikke kan blive ved som hidtil med at føre en udenrigspolitik, der bygger på støtte til islamiske ekstremister, da denne politik både undergraver den pakistanske stat og hær, samtidig med at den skaber mistro og fjendskab blandt naboer og forbundsfæller.

	Men hæren mangler endnu at indse, hvordan Pakistan kan udvikle en omfattende strategi for terrorismebekæmpelse og bruge demokrati og nationsopbygning som værktøjer til at stække oprørskræfterne.

	Mr. Sharif kunne være den rette mand til jobbet. Hvis hæren vil tillade det.

	 

	 

Ahmed Rashid er pakistansk journalist

© Ahmed Rashid og InformationOversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,10. juni 2013,	Partnerskab med militæret
134,/debat/2016/05/fornemmelsen-gaa-egen-faelde,Fornemmelsen af at gå i sin egen fælde,Julie Top-Nørgaard," Vi var ovre hos naboerne for at spise. Maden var klar, og børnene fik besked på at slukke iPad’en. Protesterne fra børnene, der alle sammen er i virkelig god kontakt med deres egne behov og vant til at sætte ord på deres frustrationer, gjorde det lidt svært for os voksne at tale sammen.
»Ja …« sagde jeg, da der var faldet ro over selskabet igen, og så mig smilende hele vejen rundt, »vi har indført skærmtid ovre hos os. De har en time hver dag. Det fungerer simpelthen så godt. Vi har faktisk ingen diskussioner om det mere.«
Det var rigtigt. Vi havde fortalt børnene, at de fremover måtte se tv eller spille en time hver dag, og virkningen var fantastisk. Indføringen af den objektive faktor, de 60 minutter, satte en stopper for enhver diskussion. Det var uret, der bestemte. Det kunne alle forstå. Der var ikke noget at skændes om eller forhandle om.
»Der er simpelthen ikke noget mukkeri længere,« sagde jeg til naboerne. »In-tet. Og vi skal ikke selv hele tiden forholde os til, hvad der er for meget, og hvad der er for lidt. Det er sådan en lettelse.«
Og jeg syntes, at naboerne så en lille smule misundelige ud. Og jeg solede mig en lille smule i succesen. Så enkelt kan det altså gøres nogle gange.
Efter den fredelige første dag eller to med skærmtid opstod der ganske vist nye spørgsmål. Som affødte nye regler, detailregulering og feberredninger.
Kunne man for eksempel spare skærmtid op fra dag til dag? Vi så for os, hvordan vi skulle til at holde regnskab og tælle sammen, og hvordan et par dage uden skærm ville betyde, at de kunne sidde klistret til den de følgende dage. Nej, afgjorde vi hurtigt, man kan ikke spare skærmtid op. Konsekvens: Skærmtid er nu noget, man kan gå glip af hver dag. En mulighed, man kan forpasse. Hvis man ikke bruger sin skærmtid, går den til spilde. Ergo gælder det om at få den brugt hver dag.
Samtidig er skærmtid blevet en knap ressource, noget man kan løbe tør for. Og ligesom med andre knappe ressourcer ville være fuldstændig idiotisk ikke at udnytte den til fulde. Den time skal pinedød bruges, uanset om man har lyst eller ej. Det er klart. Så nu har vi konflikter a la »Jeg vil ikke i seng! Jeg har ikke nået at bruge al min skærmtid!«
Al den gode skærmtid? Down the drain. Ubærligt.
Andre spørgsmål er opstået: Kan man se med hos sin søster/bror uden at bruge sin egen skærmtid? Næeh, svarer vi nølende, det kan man ikke, for så kan man jo komme op på TO timer hver dag. Konsekvens: Børnene ser ALDRIG noget sammen mere, fordi de ikke vil bruge deres skærmtid på noget, de ikke selv har valgt. Byebye, hyggestund sammen.
Så er der spørgsmålet om largeness og petitesserytteri: Kan man få lidt ekstra skærmtid, hvis man mangler fem minutter af et afsnit i sin yndlingsserie? Selvfølgelig. Ti minutter? Tyve? Hvad nu, hvis man kommer hjem fra frit og er så træt, at man ikke kan hænge sammen andre steder end foran en skærm? Kan der så ikke dispenseres en gang imellem? Hvad, når man er syg? Og ens mor sidder foran sin skærm hele dagen? Hvad, når de voksne er trætte? Hvor længe kan sådan en kvart time strækkes ud til, før forældrene får svært ved at se sig selv og hinanden i øjnene?
Åh, den forjættende følelse af at have fundet et columbusæg. Løsningen på alle familiens skænderier om skærme. Og følelsen, når den løsning bider en i røven, indtil man tuder. Som når barnet i naboernes påhør ugen efter råber:
»Hvor meget har jeg tilbage af min EKSTRA skærmtid?« Og de sidste rester af ens skrøbelige image som konsekvent og cool smuldrer.
Åh, fornemmelsen af at gå i sin egen fælde.
Men de to første dage med skærmtid. De var sgu fantastiske. 
Julie Top-Nørgaard er journalist og forfatter
Klummen er udtryk for skribentens egen holdning




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,31. maj 2016,Leave this field blank 
3924,/debat/2014/10/laeserbreve-6,Læserbreve,Redaktionen," Der er forskel på uddannelser
Sean Rask Crawford, Græsted
Mandag var debatten om indførelsen af et karakterkrav på landets gymnasier endnu en gang på dagsordenen. Den radikale uddannelsesordfører, Lotte Rod, udmeldte, at vi ikke skulle have et højere karakterkrav på de gymnasiale uddannelser end på erhvervsskolerne. Hun begrundede det med, at det ville sende et forkert signal. Men det er simpelthen for tyndt og uambitiøst.
Der er forskel på de faglige kompetencer, der er nødvendige på disse vidt forskellige uddannelser. Et karakterkrav på 02 på gymnasiet ville simpelthen være ligegyldigt, og det ville slet ikke modsvare det niveau, gymnasiets undervisning foregår på.
At indføre et reelt karakterkrav på 04 eller 07 for optagelse på gymnasierne ville hverken være umenneskeligt eller ’sende et forkert signal’. Tværtimod, ville det sende et korrekt signal om, at der er forskel på erhvervsskolerne og gymnasierne, og – mindst lige så vigtigt – at der er forskel på de elever, der søger ind de respektive steder.
Fritag ældre bilister for tjek
Knud Held-Hansen, Aalborg
Det er falsk tryghed eller bedrag, hvis man tror, at fornyelse af kørekortet er en garanti for, at man er en god bilist. I en fremtid med lægemangel burde man fjerne denne unødvendige test af ældre bilister.
70-årige skal testes med mellemrum for at få fornyet kørekortet. Det skal de sjovt nok ikke i for eksempel Sverige, Tyskland, Storbritannien, Frankrig eller Belgien. I de lande afgiver man blot en erklæring på tro og love om, at man er i stand til at føre bil.
Alligevel mente den tidligere justitsminister og flertallet af politikerne, at det nok vil være smartest, hvis alle ældre tjekkes ved lægen, før vi må køre videre. Men hvad mener den nye handlekraftige justitsminister Mette Frederiksen (S)? Det tror jeg, flere hundrede tusinde mennesker i dette land gerne vil have et svar på. Vi ved nemlig, at det er de unge (mandlige) bilister mellem 18 og 25 år, der laver ulykkerne. Skal vi fortsat i forhør hos politiets forlængede arm – vores læge – og undersøges for syn, hørelse og hukommelse, inden vi må køre videre i vores bil, som vi har gjort det i 40-50 år?
Der er ingen trafiksikkerhedsforskning, der begrunder de obligatoriske lægeundersøgelser ved kørekortfornyelse. Det er rutinen, det kommer an på – ikke alderen. Erfarne og hensynsfulde ældre bilister kører naturligvis ikke længere i deres biler, hvis de er blevet usikre.
Uigennemtænkt dimensionering
Ann-Sofie Saugberg Jensen, Anette Opstrup Hansen og Lærke Gro Holst, Randers
Uddannelses- og forskningsminister Sofie Carsten Nielsens (R) dimensioneringsmodel rammer helt skævt, når der i Randers skæres en tredjedel af studiepladserne for psykomotoriske terapeuter væk. Uddannelsen bliver fanget i regneark, der tager afsæt i dimittendarbejdsløshed, men ikke tager hensyn til den reelle arbejdsløshed. Siden de første bachelorer blev uddannet i 2006, har arbejdsløsheden svinget mellem 3,8 procent og 12,2 procent, og pt. er den faldende, på trods af, at der i 2013 og 2014 er uddannet næsten dobbelt så mange bachelorer som årene før.
For psykomotoriske terapeuter tager det blot lidt længere tid at komme ud på arbejdsmarkedet, idet mange begynder med at have flere job, som efterhånden samles til et fuldtidsjob ét sted. Derfor er dimittendarbejdsløsheden højere end for traditionelle fag.
Modellen tager ikke udgangspunkt i arbejdsmarkedets fremtidige behov, hvor der er et stigende behov for psykomotoriske terapeuter. Vi arbejder med utraditionelle tilgange og helhedsløsninger inden for sundhed, rehabilitering og undervisning. En af de store samfundsmæssige udfordringer er at øge effektivitet, uden at medarbejdere bukker under for arbejdspresset. Det er psykomotoriske terapeuter særligt uddannet til at sørge for.
Så sent som i 2010 anbefalede Undervisningsministeriet en opdimensionering af uddannelsen til psykomotorisk terapeut med henblik på at dække fremtidens behov. Vi anfægter, at man nu anvender et regneark frem for at udarbejde en dyberegående analyse af uddannelsens berettigelse – nu og i fremtiden.
Tvungen støtte til krigsindustri
Lotte Bering, Tisvildeleje
Forsvarsministeriets nye strategi til støtte for dansk erhverv, ’Open for Business’, betyder, at alle danske skatteydere er med til at støtte dansk krigsindustri. Er det forsvarets opgave at støtte dansk krigsindustris indtjening? Her er ikke tale om forsvar, men om økonomisk gevinst – og drab.
Danmark har en stor eksport-andel af den militære produktion. Typisk producerer forsvarsindustrien til hjemmemarkedet, men Danmark eksporterer mellem 75 og 80 procent af produktionen. Vi producerer altså langt mere krigsmateriel, end vi selv kan håndtere. Det er ikke Danmark, der forsvares – men dansk indtjening.
Kan man tvinge et lands borgere til at støtte krigsindustrien, fordi regeringen synes, den skal tjene flere penge? Det må være ulovligt.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,23. oktober 2014,"At indføre et reelt karakterkrav på 04 eller 07 for optagelse på gymnasierne ville hverken være umenneskeligt eller ’sende et forkert signal’. Tværtimod, ville det sende et korrekt signal om, at der er forskel på erhvervsskolerne og gymnasierne, og – mindst lige så vigtigt – at der er forskel på de elever, der søger ind de respektive steder."
3883,/debat/2014/10/kemi-vagthunden-sikrer-forbrugerne,Kemi-vagthunden sikrer forbrugerne,Kirsten Brosbøl," I et debatindlæg den 17. oktober i Information bekymrer DI’s miljøpolitiske chef, Karin Klitgaard, sig over regeringens aftale med Enhedslisten om at oprette en ny kemi-vagthund til forbrugerne. Karin Klitgaard er bekymret for, at forbrugerne ikke får tilstrækkelig valuta for pengene, fordi vi har valgt at lægge opgaver i en privat organisation og derved fravælger »at styrke en offentlig myndigheds effektfulde redskaber«. Et bemærkelsesværdigt synspunkt fra DI.
Karin Klitgaard mener, at pengene i stedet burde være brugt til at styrke Kemikalieinspektionens kontrol og den danske indsats i at tilføje relevante stoffer til EU’s liste over problematiske stoffer.
Jeg vil gerne kvittere for, at DI er optaget af kemi-dagsordenen og forbrugerbeskyttelsen. Og jeg kan berolige Karin Klitgaard med, at oprettelsen af den nye kemi-vagthund naturligvis ikke er udtryk for et fravalg. Her er ikke tale om et enten eller. Det er en klar styrkelse af forbrugerbeskyttelsen, som vi lægger oven i regeringens indsats på kemikalieområdet, der i forvejen er blevet styrket.
Forbrugerne i fokus
Så sent som sidste år afsatte regeringen 20 millioner kroner netop med det formål at styrke Kemikalieinspektionens kontrolindsats. Og at sikre danske forbrugere bedre gennem bedre regulering i EU er også en af hovedindsatserne i regeringens kemikalieindsats. Her er det helt centralt for mig, at vi får tempoet i arbejdet på kemikalieområdet op. Det har jeg samlet en gruppe af lande, der er enige i, så vi sammen kan lægge maksimalt pres på den nye kommission.
Vi skal gøre alt, hvad vi kan, for at forhindre, at vi – og især vores børn – bliver udsat for skadelig kemi. Det er en meget stor opgave, og derfor er det vigtigt at tænke nyt og tage nye midler i brug. Med oprettelsen af den nye kemi-vagthund tilfører vi en ny, ekstra dimension til beskyttelse af forbrugerne, og ved at lægge opgaven i Forbrugerrådet TÆNK, som har en årelang erfaring som forbrugernes vagthund, får forbrugerbeskyttelsen på kemiområdet yderligere et ben at stå på.
Kirsten Brosbøl, Miljøminister (S)
",0.0,29. oktober 2014,"Kirsten Brosbøl, Miljøminister (S)"
6963,/debat/2013/08/ensidigt-fokus-paa-uddannelse-karakterer,Ensidigt fokus på uddannelse og karakterer,Casper Dall," 
	Den havde sin helt faste plads. I et af de nederste rum i reolen for enden af klasseværelset. Tung som en mursten, men alligevel ret handy. Det var i slutningen af 1990’erne. Den første digitale udgave var vist udkommet, men så smart og moderne var man ikke på min gamle folkeskole – en friskole i Kolding, hvor pengene var små, og der kun var en håndfuld computere med Internet. Men der stod den og var lidt frygtindgydende, fordi den gav – i hvert fald en del af – svaret på fremtiden: Politikens Hvad kan jeg blive.

	En mobbedreng af dimensioner, fordi den indeholdt alverdens informationer om alverdens uddannelser. Nøglen til fremtiden.

	Den gang i folkeskolens ældste klasser ville jeg egentlig gerne være advokat, så jeg kiggede mest under ‘jura’. Det der med journalist sagde mig ikke så meget. Jeg skulle være forsvarsadvokat og leve det spændende, vilde og varierede liv ligesom de amerikanske advokater fra tv. Sådan gik det ikke, og havde jeg haft den slags håbefulde drømme i dag, ville de næppe kunne klare et virkelighedstjek.

	I denne uge blev adgangskravene til de videregående uddannelser offentliggjort. Og hold nu op, hvor er jeg glad for, at jeg ikke er ung i dag. Det er naturligvis meget positivt for samfundet som helhed, at flere unge vælger at gå i gang med en uddannelse, men konsekvensen er, at det bliver sværere og sværere at komme ind på det studium, man ønsker sig allermest. Det er naturligvis ærgerligt for den enkelte, og for samfundet er alt for høje karakterkrav heller ikke gavnlige, påpegede ph.d.-studerende og fellow ved Aarhus Universitet i løbet af ugen i Berlingske.

	Blandt hans studerende på universitet er flere med gennemsnit på over 11 fra ungdomsuddannelserne, og han frygter, at evnen til at tænke i høje karakterer vil skabe en grå masse af studerende, som kun er i stand til at få netop høje karakterer.

	»Når man sætter så høje krav, som et karaktergennemsnit på 11,9 er, så sorterer man også mennesketyper fra. Hvis formålet med at læse på universitetet er, at man skal specialisere sig og have en passion for noget bestemt, så er studerende med høje karaktersnit ofte en modsætning hertil, fordi de netop er lige gode til matematik som oldtidskundskab. Derfor risikerer man et studie fyldt med generalister, der alle er gået efter de allerhøjeste karakterer, og derfor ikke nødvendigvis er kommet ind på studiet, fordi de brænder for det,« sagde Michael Lind Mortensen til Berlingske.

	I dag er det kun 10 procent af de studerende, som bliver optaget via kvote 2, hvor andre færdigheder end høje karakterer tæller. Den mængde ønskede formanden for Danmarks Socialdemokratiske Ungdom, Camilla Schwalbe, øget til 50 procent:

	»Størstedelen af de unge med tårnhøje karaktersnit har haft et ensidigt fokus på uddannelse og karakterer, men det kommer til at devaluere andre værdier, som udenlandsrejser, praktik og erhvervserfaring, som vi mener bør vægte lige så højt som karakterer. Sådan ser det ud alle andre steder end i uddannelsessystemet, og det skal laves om,« sagde ungdomsorganisationens formand ifølge Berlingske.

	Da jeg for mere end 10 år siden efter en mundtlig eksamen i fransk fik sat min studenterhue på hovedet, kunne jeg praktisk talt vælge og vrage mellem uddannelserne. Sådan husker jeg det i hvert fald. Med mit dengang relativt pæne karaktergennemsnit på 13-skalaen havde jeg i hvert fald ingen problemer med at komme ind på jura, hvis jeg ville det. Efter en tur i omregningstabellen til den nye 7-trinsskala er det kun lige på yderste mandat, jeg kan snige mig ind på jura på Københavns Universitet via kvote 1 – hvis jeg overhovedet opfylder de mange andre fagspecifikke krav, der i dag er klistret på uddannelserne.

	Næppe mange tvivler på, at uddannelse er altafgørende, hvis det danske samfund vil sikre sig en stærk position i kampen om velstand og velfærd i fremtiden, og regeringens ambition om at ville skabe »Danmarks bedst uddannede generation« er prisværdig. Men det må – og kan heller ikke – ske ved at uddanne lemminger blottet for kreativitet. Der er ingen grund til at konkurrere om masseproduktion med Asien, når vi er langt bedre til at uddanne selvstændige individer. Hvem gider f.eks. undersøges af en læge, der kan spotte alverdens symptomer – men ikke kan tale med mennesker?

Casper Dall er leder af Informations redaktion på Christiansborg.
",21.0,3. august 2013,"	Den havde sin helt faste plads. I et af de nederste rum i reolen for enden af klasseværelset. Tung som en mursten, men alligevel ret handy. Det var i slutningen af 1990’erne. Den første digitale udgave var vist udkommet, men så smart og moderne var man ikke på min gamle folkeskole – en friskole i Kolding, hvor pengene var små, og der kun var en håndfuld computere med Internet. Men der stod den og var lidt frygtindgydende, fordi den gav – i hvert fald en del af – svaret på fremtiden: Politikens Hvad kan jeg blive."
2614,/debat/2015/05/nepal-kan-laere-haiti,Nepal kan lære af Haiti,Prospéry Ryamond," Når jeg ser optagelserne af de enorme ødelæggelser i Nepal, tænker jeg uvilkårligt tilbage på det øjeblik for fem år siden, da mit kontor i Port-au-Prince pludselig faldt sammen under mig, da Haiti ramtes af et jordskælv af katastrofal størrelsesorden – 7,0 på Richter-skalaen.
Jeg vil aldrig glemme støvet, mørket og den fortvivlelse, der truede med at overvælde mig, da jeg i to timer sad levende begravet i Christian Aids’ hovedkvarter. For de ramte af Nepals jordskælv føler jeg dyb medfølelse og empati.
Måske er det ikke overraskende, at mange nu drager paralleller mellem Nepal og Haiti: Begge hører til verdens fattigste lande og mangler infrastruktur, ressourcer og kapacitet til at håndtere en sådan krise.
Som erfaren hjælpearbejder og haitianer er jeg bekendt med de veldokumenterede udfordringer, den efterfølgende hjælpeindsats står overfor: Problemer omkring distribution af mad og hjælpeforsyninger, tilstrømning af ??udenlandske hjælpeorganisationer, efterfølgende udbrud af sygdomme som kolera og de utallige debatter om, hvordan de 10 milliarder dollar fra udenlandske donorer administreres bedst.
Men Nepal er ikke Haiti og 2015 ikke 2010. Nepal har sin egen kontekst, sin egen kultur. Enhver katastrofe rammer forskelligt. Jordskælvet i Haiti dræbte cirka 220.000 mennesker, gjorde 1,5 millioner hjemløse og ødelagde eller beskadigede 300.000 bygninger. Dødstallet fra katastrofen i Nepal er betydeligt lavere, men et større antal – otte millioner mennesker – er ramt.
Alligevel er der erfaringer, vi lærte i Haiti, som kan bruges i Nepal.
Husk de lokale
Det stærke fokus på eftersøgning og redning kan distrahere fra reelle behov som at sikre husly, mad, vand og medicin.
Efter katastrofen i 2010 skabte den konstante mediedækning af de specialiserede redningsholds arbejde det indtryk, at et stort antal mennesker blev reddet af hjælp udefra.
En evalueringsrapport dokumenterer imidlertid, at kun 130 mennesker blev reddet ud af murbrokkerne under det internationale eftersøgnings- og redningsarbejdet – et tal, der betegnes som »tragisk lavt«. Hvad angår haitianerne selv, reddede vi over 5.000 mennesker yderligere – jeg var selv iblandt dem.
Siden 2010 har Haitis diaspora også bidraget med over 10 milliarder dollar via private pengeoverførsler til hjælp- og genopbygningsarbejde, uden at det blev en mediehistorie.
En væsentlig hindring for den første hjælpeindsats i Haiti var manglen på synkronisering og samarbejde mellem udenlandske organisationer og haitianere. F.eks. foregik den centrale koordinering via FN på engelsk – i et fransk- og kreolsktalende land. Alene det forhold forhindrede mange haitianere i at deltage effektivt i processen.
En stor del af de milliarder af dollar, der kom fra de udenlandske donorer, gik desuden uden om det haitianske folk og regering. Haitianere blev udelukket fra alle vigtige beslutninger om, hvordan disse penge skulle bruges.
Kun en lille procentdel af donormidler til genopbygningsarbejde blev givet til haitianske virksomheder og lokale ngo’er: Det anslås, at så lidt som 0,6 procent af nødhjælpsmidlerne blev kanaliseret gennem haitianske hænder.
Det må ikke gentage sig i Nepal. De internationale donorer må sænke deres krav for frigivelse af støttemidler og sikre, at kontrakter så vidt muligt indgås med nepalesiske virksomheder, så ny knowhow og erfaringer kommer lokale til gode.
Sundhed er førsteprioritet
I de seneste dage har vi set kritik af den nepalesiske regering for dens beredskab, der har vist sig for langsomt. Det er imidlertid let at undervurdere den overvældende virkning, en katastrofe som denne har på alle lokale strukturer. Det er derfor, ngo’er må arbejde sammen med regeringen for at sikre, at de rigtige systemer er på plads til at koordinere indsatsen effektivt, således at faldgruber som korruption undgås, og hjælpen målrettes dem, der har de mest presserende behov.
Samtidig vil jeg opfordre til øget opmærksomhed på sundhedsspørgsmål også. Nogle vil mene, at vaccination mod epidemier ikke er en topprioritet nu, men de tager fejl. Der er behov for skærpet årvågenhed. Koleraudbruddet, der dræbte mere end 8.000 mennesker i Haiti i 2010, kunne have været undgået.
Genopbygning tager lang tid efter en katastrofe af en sådan størrelsesorden. Selv fem år efter bor der stadig over 85.000 haitianere i midlertidige lejre. En fuld restitution tager lang tid, og sådan vil det også være i Nepal, år efter at fotografer, filmhold og hjælpeorganisationer er rykket ud igen.
Som en haitiansk blogger skrev i denne uge i et åbent brev til nepaleserne. »I er ikke ofrene – I er de overlevende. Jeres brødre og søstre i Haiti er her for at sige til jer: ’Jorden holder med at ryste, støvet lægger sig – I vil leve videre og opbygge et nyt Nepal’.«
Prospéry Raymond er landechef for Christian Aid i Haiti. © 
The Guardian og Information 
Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,9. maj 2015,Prospéry Raymond er landechef for Christian Aid i Haiti. © 
12341,/debat/2011/04/offentlig-bekendelse,Offentlig bekendelse,Malene Vinther Christensen," Vi har alle set dem, mødt dem og forsøgt at undgå dem. Vi er alle blevet konfronteret med deres problemer selvom de fleste nok, uden at ville indrømme det, helst var fri.
Jeg tænker på de sociale udskud, de hjemløse, alkoholikerne og stofmisbrugerne man møder på stationen, hvor de spørger om en smøg eller på vej hjem i bussen, hvor man tager sig selv i at tænke, bare han ikke sætter sig hos mig.
Man står og venter på bussen en lørdag aften, her kan man ikke undgå at møde en hjemløs. Folk kigger væk, og vil helst undgå at tale med ham. Den almindelig sociale regel om, at man ikke kigger på folk man ikke kender hører op, for nu stater en ordløs kommunikation mellem de ventende.
De udveksler blikke, vender det hvide ud af øjnene og signalerer til hinanden, at hans tilstedeværelse tydeligt frastøder dem, alt imens de ignorerer hans forespørgsel om nogle småpenge. Når han er gået, griner de bag hans ryg  og han ved det.
Hvad er det, der får mennesker til at opføre sig på denne måde? Hvad bilder vi os ind, når vi tror, vi kan tillade os at behandle andre med så lidt respekt? Jeg tror det skyldes frygt, frygt for det ukendte, forårsaget af uvidenhed.
DR2-eksperimentet Læsegruppen Sundholm giver disse mennesker mulighed for at blive hørt, dem som vi ellers ikke gider høre på, fordi vi ikke tror, de har noget fornuftigt at bidrage med  men hvor tager vi fejl! Det er intelligente mennesker, som har oplevet en række mere eller mindre tilfældige begivenheder, som har bragt dem et helt andet sted hen end majoriteten af danskere.
Virkeligheden
Med udgangspunkt i fiktion fortæller de om deres virkeligheder, som er så langt fra vores egne, og de fanger lige så mange pointer, om end ikke flere, end en gennemsnitlig dansk gymnasieklasse, fordi de på en helt anden måde kan relatere sig til bøgernes indhold. Sådanne programmer er vigtige, danskerne skal vide noget om de mennesker de deler samfund med, ellers kan vi ikke komme frygten til livs.
Jeg skal være den første til at krybe til bekendelse og indrømme, at også jeg er bange. Jeg står ved busstoppestedet og undrer mig over, om der er liv i manden, der sidder på bænken, let tilbagelænet med åben mund, jeg gør ingenting.
I næste nu kommer bussen, han vågner og er tydeligvis dårlig, jeg gør ingenting. Desorienteret stiger han på den første bus, der kommer. Jeg tilbød ham ikke nogle penge, eller det æble jeg havde i tasken, ikke engang min vandflaske.
Da gik det op for mig, at jeg selv var ligesom dem ved busstoppestedet, som griner af de hjemløse, som jeg foragter så meget. Da jeg kom hjem kunne jeg ikke falde i søvn. Hvad fanden bilder vi os egentlig ind?
",12.0,18. april 2011," Vi har alle set dem, mødt dem og forsøgt at undgå dem. Vi er alle blevet konfronteret med deres problemer selvom de fleste nok, uden at ville indrømme det, helst var fri."
5319,/debat/2014/04/inklusion-rimer-paa-afmagt,Inklusion rimer ikke på afmagt,Jørn Nielsen," 
	Debatten om inklusion er præget af et paradoks: De fleste tilslutter sig intentionen om at styrke fællesskabet og skolen, men samtidig hører man en markant inklusionskritik fra især det pædagogiske personale og fra forældre. Man hører om afmagt, nedslidt personale, uholdbare situationer fra den pædagogiske hverdag og forældre, som i frygt kigger i andre retninger end folkeskolens fællesskab. Afmagten er til tider så stor, at de tilfælde, hvor inklusion lykkes, og rapporterne, der forklarer hvorfor, kun har begrænset gennemslagskraft.

	Det er foruroligende, at den inklusion, som de fleste tilslutter sig på et principielt plan, opleves så uoverskuelig i praksis. Måske handler det om, hvordan emnet behandles af politikere, medier og også fagpersoner? Man glemmer ofte, at inklusion rækker ud over simpel placering af børn. Inklusion handler om udvikling for den enkelte og for hele børnegruppen og fordrer udvikling af både almindelige og særlige opgaver. Men udvikling er ikke alene skolens ansvar og kan ikke alene løses i klasseværelset. Udvikling kræver samarbejde og bidrag fra alle niveauer, hvis pseudoinklusion og øget afmagt skal undgås.

	Et af problemerne er, at skolen er blevet gjort til problemet og kritiseres for ikke at være tidssvarende og faglig nok. Men skolen er en del af noget større. Placeres ansvaret alene her, følger krav om øget faglighed, mindre tid til forberedelse og endnu vigtigere: mindre tid til skole-hjem-samarbejde.

	Inklusionsbølgen finder sted i vores tid, i vores kultur, og den kan ikke ses uafhængigt heraf. Skolen befinder sig i den forbindelse i et krydspres mellem kravet om faglige resultater og kravet om inkluderende fællesskaber. Der er tale om samfundsmæssige og kulturelle strømninger – hvilket kun nævnes sporadisk i den offentlige debat, og det samme gør sig faktisk gældende i faglitteraturen.

	Fællesskab og faglige resultater

	På den ene side lever vi i en tid, hvor realiseringen af individuelle mål og potentialer vægtes højt. Man skal blive til noget, siger vores kultur. Der stilles skarpt på at opnå individuelle mål, og lykkes det ikke, er identiteten truet. Den norske professor i socialpsykologi Tor-Johan Ekeland skriver, at »du er fritstillet til at skabe dig selv, men mislykkes du, har du dig selv at takke«.

	Problemer ses som individuelle mangler med et fokus væk fra relationer og sociale sammenhænge. For skolen betyder individualiseringen et voldsomt kulturelt og politisk pres med krav om høje faglige resultater. Vi skal klare os bedre i internationale undersøgelser, skoler bedømmes på resultaterne, som sammenlignes med andre skolers, og mange forældre giver udtryk for, at netop deres barn skal nå sine mål.

	Og vi taler vel at mærke især om de faglige mål. De dannelsesmæssige og menneskelige aspekter marginaliseres nemlig mere og mere. De faglige krav betyder, at børn med særlige problemstillinger og især adfærdsmæssige vanskeligheder betragtes som belastninger, der vækker bekymring og et ønske om at være fri for dem.

	På den anden side kræver inklusionen, at flere børn end tidligere kan være en del af det almindelige fællesskab. Ønsket er økonomisk, etisk, politisk og fagligt begrundet. Det bygger på viden om, at specialpædagogiske foranstaltninger er dyre og ikke altid til barnets bedste, at al læring og udvikling finder sted i fællesskab med andre, og at dannelse af sociale og menneskelige karaktertræk finder sted i mødet med og håndtering af diversitet.

	Tag afmagten alvorligt

	Vi må tage modsætningen og den afmagt, den producerer, alvorligt. Når centrale aktører i inklusionsbestræbelserne er usikre og skeptiske, bliver det op ad bakke. Usikkerheden bunder i frygtforestillinger om, at inklusion betyder, at det »går ud over nogen«. Man er bange for, at børn med særlige problemstillinger sænker det faglige niveau, ødelægger det sociale miljø og vanskeliggør personalets arbejdsbetingelser. Der opstår usikkerhed. Magter vi opgaven med at få inklusion til at lykkes? spørger mange sig selv. Resultatet er skepsis, modvilje og afmagt.

	Men lad mig slå fast, at såfremt inklusion går ud over nogen, har det ikke noget med inklusion at gøre. Inklusion handler ikke om, at nogen »skal betale prisen«. Hvem er overhovedet interesseret i det? Den store gevinst ved inklusion er den gensidige berigelse, der opstår ved, at børn og voksne lærer at håndtere forskelligheder og lærer i kraft af forskelle – i skolen og i livet i øvrigt.

	Skolen skal udvikle både faglighed og sociale færdigheder. Men skolen er ikke eneansvarlig.

	Er det muligt at ophæve den tilsyneladende modsætning mellem det individorienterede, faglige fokus og fællesskabet? Ja. Det faglige og det sociale er hinandens forudsætninger. Individuel og fælles udvikling går hånd i hånd. Derfor må vi kulturelt og politisk finde en ny balance mellem kravet om faglige præstationer og dannelsesmæssige kvaliteter. De sidste kan ikke måles på samme måde som fagligheden, men de skal tilskrives højere værdi, end det er tilfældet i dag.

	Politisk og administrativt må vi skabe rammer, der muliggør inklusion som en fælles opgave. Området skal tilføres de nødvendige økonomiske ressourcer, og vi skal være opmærksomme på, hvordan ressourcerne bruges. De må også anvendes til, at vi bliver dygtigere til de nødvendige processer, der handler om personalets, forældrenes og børnenes samarbejde. Succesen kan i sidste ende kun måles på, om der finder trivsel og udvikling sted, og samarbejdet er forudsætning for, at pædagogiske tiltag som brug af tolærerordninger, teamsamarbejde, udvikling af metodik og didaktik m.v. styrkes.

	Vi skal underkaste vores opfattelse af børn med særlige problemstillinger en kritisk vurdering. Vanskeligheder er ikke udtryk for essentielle og vedvarende tilstande. Børn med diagnoser, børn med adfærdsforstyrrelser og andre former for vanskeligheder udtrykker øjebliksbilleder, der er foranderlige. Inklusion handler om fælles bestræbelser på udvikling. Og mulighederne for udvikling ligger ikke alene hos det enkelte barn, men også i samspillet i de afgørende sammenhænge, børn lever i.

	Ansvar for andres børn

	Inklusion afhænger af samarbejdet mellem hjem og skole og af de rammer, der skabes politisk og administrativt. Ikke alene samarbejdet med enkelte børns forældre, men i højere grad samarbejdet om den fælles kultur mellem skolen og alle forældre. I dag er både formål og konkrete rammer for samarbejdet om inkluderende og udviklende læringsmiljøer ofte uklare for både forældre og personale.

	Der må skabes en kultur, hvor forældres ansvar rækker ud over deres eget barns trivsel. Alle forældre ønsker, at deres barn skal klare sig godt, men de andre børn udgør den kontekst, som det enkelte barns trivsel og læring indgår i. Vi må udvikle erfaringer og modeller for ansvaret for den fælles børnegruppe. Arbejdet med børn med særlige problemstillinger skal være et fælles anliggende. Men i dag samarbejdes der primært med det enkelte barns forældre og med fokus på barnets problemer adskilt fra sammenhængen.

	Der er i dag en overbetoning af den individualiserede diskurs og skolens eneansvar, og vi mærker den afledte afmagt. Men den individuelle og faglige diskurs behøver ikke at stå i modsætning til en diskurs, der vægter fællesskabet. Inklusionen skal være et fælles politisk, kulturelt og fagligt anliggende, hvor sikkerhed er et potent modsvar til afmagten.

Jørn Nielsen er privatpraktiserende autoriseret psykolog og ph.d.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",3.0,2. april 2014,"	Det er foruroligende, at den inklusion, som de fleste tilslutter sig på et principielt plan, opleves så uoverskuelig i praksis. Måske handler det om, hvordan emnet behandles af politikere, medier og også fagpersoner? Man glemmer ofte, at inklusion rækker ud over simpel placering af børn. Inklusion handler om udvikling for den enkelte og for hele børnegruppen og fordrer udvikling af både almindelige og særlige opgaver. Men udvikling er ikke alene skolens ansvar og kan ikke alene løses i klasseværelset. Udvikling kræver samarbejde og bidrag fra alle niveauer, hvis pseudoinklusion og øget afmagt skal undgås."
7126,/debat/2013/07/militaerkuppet-svaret-paa-egyptiske-revolution,Militærkuppet er ikke svaret på den egyptiske revolution,Asmae Badr Ibrahim," 
	I løbet af den seneste uge har vi igen set imponerende billeder af enorme menneskemængder, der demonstrerer i de egyptiske gader. Det er de samme billeder, som vi kender fra den 11. februar 2011, hvor egypterne væltede den tidligere præsident Hosni Mubarak.

	På afstand ligner dette endnu en revolution. Det ser ud som om, det egyptiske folk er lykkedes med at fjerne endnu en diktator. Dog ligger der en dybere og mere sørgelig sandhed bag disse ellers flotte billeder. Det er helt rigtigt, at egypterne er gået tilbage til februar 2011 – men ikke på en positiv måde.

	Egyptens præsident Mohamed Mursi blev for et år siden den første folkevalgte præsident i Egyptens historie. Mursi kommer fra den ældste og mest organiserede islamistiske bevægelse i Egypten, Det Muslimske Broderskab, og havde inden sin udnævnelse ingen umiddelbare politiske eller ledelsesmæssige erfaringer.

	Mursi blev ved sin indsættelse mødt med et væld af udfordringer og blev sat til at løse en umulig opgave, nemlig at rette op på årtiers korruption og en skræmmende økonomisk tilstand. Egypterne forventede at se mærkbare resultater i løbet af ingen tid.

	Mursis manglende samarbejde

	Mursi begik i løbet af det seneste år mange ledelsesmæssige fejl og kørte en masse beslutninger igennem med et meget snævert flertal. Blandt de mest afgørende af disse beslutninger var vedtagelsen af landets nye forfatning, der på kort tid bidrog til at gøre ham ufattelig upopulær. Den egyptiske opposition samlede sig for første gang i reaktion på processen omkring formuleringen af forfatningen og indholdet af denne. Inden da prioriterede Mursi i høj grad at lytte til sit eget bagland i Det Muslimske Broderskab frem for at samarbejde med ikkeislamistiske politiske partier og bevægelser.

	Under forfatningskrisen eskalerede en konflikt mellem Mursi og den del af oppositionen, der kalder sig The National Salvation Front. Denne konflikt bidrog til en polarisering af det politiske landskab i Egypten, hvor man på den ene side havde oppositionen og på den anden side de islamistiske bevægelser, hvoraf den vigtigste er Det Muslimske Broderskab.

	Det er ikke nogen hemmelighed, at Mursi kun i meget begrænset omfang kom i gang med at opfylde egypternes forventninger, og gentagne kriser om energiforsyning, vandforsyning, sikkerhed osv. gjorde, at egypterne blev utrolig bekymrede.

	Det Muslimske Broderskab havde slet og ret en tendens til at koncentrere sig om dets egen dagsorden og interesser og herigennem at udelukke samarbejde med andre.

	Oppositionen ikke uden skyld

	Det samme kan man sige om oppositionen, der også har et underskud af politiske, strategiske og ledelsesmæssige ressourcer. Oppositionen har nemlig heller ikke haft viljen eller kompetencerne til at danne et stærkt alternativ til Det Muslimske Broderskab eller til islamisterne i bredere forstand. Begge poler har deres andel af politisk inkompetence.

	Den mest afgørende fejl, som Mursis regime begik, var, at de ikke lykkedes med at tale med oppositionen og blive enige om et samarbejde. Dette skulle have været Mursis første prioritet, eftersom han kun vandt præsidentvalget med et snævert flertal på 51 procent. En inklusion af og et samarbejde med oppositionen ville have bidraget til en større politisk opbakning i befolkningen og en bedre brug af de politiske kompetencer, som begge blokke har til rådighed.

	Dette er desværre ikke, hvad der skete i Egypten det seneste år. I stedet har disse to politiske grupperinger over tid udviklet sig til to poler, der har bevæget sig stadig længere fra hinanden. Dette har ført til en splittelse af den egyptiske befolkning, der potentielt kan udvikle sig til en voldelig konflikt. Det mest essentielle politiske problem i Egypten her og nu er derfor ikke manglen på demokratiske, sociale og økonomiske reformer, men derimod den stigende polarisering.

	Intet lært

	Demonstrationerne den seneste uge og militærets kup og tilhørende køreplan har heller ikke bidraget til en løsning af denne meget essentielle problemstilling. I stedet har det i høj grad bidraget til fortsættelsen af denne. Militæret valgte at tage magten fra Mursi og Det Muslimske Broderskab og gå i dialog med øvrige politiske grupperinger for at igangsætte en ny overgangsproces. Men ved at antagonisere Broderskabet har militæret samtidig afskåret den andel af befolkningen, som støtter Det Muslimske Broderskab, fra indflydelse.

	Et politisk samarbejde mellem alle Egyptens politiske grupperinger er nødvendigt, hvis revolutionens målsætninger skal opfyldes. Militærkuppet den 3. juli er ikke svaret på egypternes revolution i januar 2011 og kan derfor endnu ikke regnes for en sejr. En rigtig sejr vil være en forsoning og et reelt samarbejde mellem islamister og ikkeislamister. Der er derfor noget, der tyder på, at det ikke kun er billederne, der ligner den 11. februar 2011, men at man i Egypten reelt set har spolet tiden tilbage til denne dato uden at lære noget af de sidste to et halvt års overgangsproces.

Asmae Badr Ibrahim er dansk-egypter og statskundskabsstuderende. Hun har boet og arbejdet i Kairo i 2012-2013.
",1.0,9. juli 2013,"	Under forfatningskrisen eskalerede en konflikt mellem Mursi og den del af oppositionen, der kalder sig The National Salvation Front. Denne konflikt bidrog til en polarisering af det politiske landskab i Egypten, hvor man på den ene side havde oppositionen og på den anden side de islamistiske bevægelser, hvoraf den vigtigste er Det Muslimske Broderskab."
10207,/debat/leder/2012/04/dobbelt-hykleri,Dobbelt hykleri,Anton Geist," Folketingsvalget var lige om hjørnet, da S og SF i sommer valgte at stemme for en af de mest vidtgående stramninger af udlændingelovgivningen under VK. En stramning, som de to partier efter at være kommet i regering nu vil rulle tilbage.
Det var daværende integrationsminister Søren Pind (V), der fremsatte lovforslaget. Hvor anklagemyndigheden tidligere kunne vælge at begære en kriminel udlænding udvist, skulle det fremover være den »klare hovedregel i udvisningssager, at udlændinge, der idømmes frihedsstraf for begået kriminalitet, udvises«, som der stod i forslaget. Og kun hvis en domstol i en konkret sag vurderede, at en udvisning »med sikkerhed« ville være i strid med konventionerne, kunne udlændingen få lov at blive i Danmark.
Tvivlen skulle ikke længere komme udlændingen til gode. Bevisbyrden blev vendt om. Som Søren Pind sagde, blev domstolene nu pålagt at »gå lige til stregen«, og det indebar en vis »procesrisiko«, erkendte ministeren: Danmark risikerede at gå for vidt og blive dømt for konventionsbrud, hvis udviste udlændinge gik til Den Europæiske Menneskerettighedsdomstol i Strasbourg. Institutioner, som S og SF traditionelt har lyttet til, var stærkt kritiske. FN’s Flygtningehøjkommissariat advarede om, at »de foreslåede regler om udvisning går længere«, end Flygtningekonventionen tillader. Og Institut for Menneskerettigheder vurderede efter en nøje gennemgang af lovforslaget, at det ville »begrænse domstolenes beskyttelse af udlændinge mod udvisning i strid med Danmarks internationale forpligtelser«. Ifølge instituttet var påbuddet til domstolene om at udvise i tvivlstilfælde »et forsøgsvist opgør med 25 års retspraksis«, og instituttets direktør Jonas Christoffersen bekræftede, at Danmark risikerede domme for konventionsbrud i Strasbourg.
Normalt ville S og SF have harceleret over en så vidtgående stramning. Men op til valget var de to partier parat til hvad som helst for ikke at åbne en flanke på udlændingeområdet. Under Folketingets førstebehandling af lovforslaget sagde den socialdemokratiske integrationsordfører Karen Hækkerup, at der skulle være »grænser for, hvad man kan tillade sig at gøre, når man er gæst i et land«, og mens Radikale Venstre og Enhedslisten tordnede mod Søren Pind, valgte folketingsgrupperne fra S og SF at lukke øjnene, holde sig for ørerne og stemme for en stramning, som de ikke gik ind for.
Forstillelsen blev udstillet, da justitsminister Morten Bødskov (S) før påske bekendtgjorde, at han nu vil rulle stramningen tilbage.
Jyllands-Posten kunne fortælle, at ministeren havde modtaget et brev fra EU-kommissær Viviane Reding, der skulle være »bekymret« over den danske regel om, at kriminelle udlændinge skal udvises medmindre, det med sikkerhed er i strid med konventionerne. Intet tyder dog på, at Morten Bødskov som følge af kommissærens bekymring blev nødt til at ændre loven. Snarere synes henvendelsen at være en kærkommen anledning til at fjerne reglen, som regeringspartneren Radikale Venstre flere gange har krævet afskaffet. Justitsministeren vil nemlig hverken lade Folketinget eller pressen se skrivelsen, og hans argument for at rulle stramningen tilbage er ikke, at den, som kommissæren må formodes at mene, går for vidt, men derimod, at »den ikke har nogen betydning for domstolenes praksis«, eftersom det i hver enkelt sag under alle omstændigheder er »op til domstolene at foretage en konkret vurdering«.
Naturligvis er det sort snak, når Morten Bødskov foregiver, at så længe det er domstolene, der dømmer, så har lovgrundlaget ingen betydning. Mens landets justitsminister står tilbage med den absurde forklaring, at lovgivningen er ligegyldig, og at hans parti i sin tid stemte for en stramning, der ikke havde nogen reel betydning, kunne Jyllands-Posten da også citere en fremtrædende flygtningeadvokat for, at stramningen »helt klart« har medført flere udvisninger – og følgelig vil en tilbagerulning af stramningen føre til færre udvisninger.
Realiteten er, at S og SF af skræk for at fremstå bløde på udlændingeområdet så stort på den lovgivning, de før valget var med til at vedtage. Det er hykleri.
Dobbelt hyklerisk er det, når justitsministeren for ikke at erkende endnu et løftebrud afviser, at beslutningen om at rulle stramningen tilbage selvfølgelig vil få konsekvenser.
",3.0,10. april 2012,"Normalt ville S og SF have harceleret over en så vidtgående stramning. Men op til valget var de to partier parat til hvad som helst for ikke at åbne en flanke på udlændingeområdet. Under Folketingets førstebehandling af lovforslaget sagde den socialdemokratiske integrationsordfører Karen Hækkerup, at der skulle være »grænser for, hvad man kan tillade sig at gøre, når man er gæst i et land«, og mens Radikale Venstre og Enhedslisten tordnede mod Søren Pind, valgte folketingsgrupperne fra S og SF at lukke øjnene, holde sig for ørerne og stemme for en stramning, som de ikke gik ind for."
1417,/debat/2015/10/oensker-italienske-tilstande-danske-sundhedsvaesen,Ønsker vi italienske tilstande i det danske sundhedsvæsen?,Ina Gebhardt Christensen," Jeg har for nylig arbejdet som sygeplejerske på et italiensk sygehus i seks måneder. Manglen på pleje og omsorg til patienterne skar i mit hjerte hver eneste dag.
Efter en uges oplæring var jeg overladt til mig selv. Sjældent kunne jeg få hjælp af mine alt for travle kolleger til at håndtere de svært syge patienter, som afdelingen var overfyldt med. Basale opgaver som at hjælpe patienten på toilettet, sørge for personlig pleje, have overblik over behandlingen og spritte hænder var der simpelthen ikke tid til. Ofte gik jeg glip af uvurderlige observationer af patienten, som betød, at jeg ikke opdagede tryksår, smerter eller komplikationer i tide.
Jeg vil gerne advare om, at lignende forhold udvikler sig i Danmark. For allerede nu har hver anden danske sygeplejerske så travlt, at de ikke kan udføre deres arbejde fagligt forsvarligt. Opgaver som at give medicin til tiden og observere patienten, nås ikke. Og det er ikke kun sygeplejerskernes arbejdsmiljø, det går ud over, det har også fatale konsekvenser for patienten. Det ved jeg. For jeg har set det i Italien.
Den seneste tid har danske patienter i medierne beskrevet uhumske forhold på hospitalerne. Urene toiletter, ingen mulighed for et bad og urent sengetøj.
Vi taler meget om, at pårørende skal tage større ansvar for deres egne. Men er det virkelig løsningen? I Italien er der en klar forventning, om at de pårørende stiller op 24 timer i døgnet, medbringer patienttøj og håndklæder og tager sig af den personlige pleje lige fra tandbørstning til toiletbesøg. Selv urolige og demente patienter måtte de pårørende selv holde opsyn med dag og nat. Værst var det, at patienter uden pårørende måtte overlades til sig selv. Som sygeplejerske havde jeg ingen jordisk chance for at hjælpe dem.
Frygter brugerbetaling
Som konsekvens af de sparede ressourcer er der i Italien brugerbetaling på ydelser som blodprøver, speciallægeundersøgelser og hjælpemidler såsom rollator og stok. Ved besøg på skadestuen må du f.eks. selv købe dig en slynge til din brækkede arm eller krykker til din forstuvede fod. For kronisk syge er lægeressourcerne så små, at du aldrig ser den samme læge to gange og ofte må sendes videre til et nyt hospital, fordi lægen ikke har tid.
Selv om der stadig er forskel på det danske og italienske sundhedsvæsen, ser jeg klare tegn på, at vi er på vej i samme retning. Stigende medicinudgifter betyder personalereduktion på danske sengeafdelinger. Og selv om den siddende Venstre-regering forud for folketingsvalget lovede ikke at indføre brugerbetaling, frygter jeg, at det meget vel alligevel kan blive virkelighed, når der snart ikke er penge nok til medicin og det stigende antal ældre patienter.
For alle partier lover uden at tøve den bedste medicin til alle patienter, uanset prisen. Men samtidig vil ingen garantere, at der er sundhedspersonale nok til at give medicinen. Det er skræmmende, at politikerne ikke selv ser konsekvenserne af den prioritering.
For dyrt
Allerede i dag ved jeg fra mine danske sygeplejerskekolleger, at de svageste patienter, der ikke råber højt, ofte er dem, der bliver overset i en travl hverdag. I det italienske sundhedsvæsen blev de helt åbenlyst underprioriteret – er det ved at komme lige så vidt i Danmark?
Kære politikere, jeg tror ikke på, at I ønsker det danske sundhedsvæsen skal gå den vej, hvor personalet løber mere stærkt, end det gør nu. Hvor patienter selv skal betale for deres blodprøver. Hvor pårørende skal stå med et alt for stort ansvar for den personlige pleje, rengøring og behandling. Men kære politikere, prioriterer I ikke personaleressourcerne på de danske hospitaler, så risikerer Danmark at ende som Italien. Stop op, mens tid er, og invester i det danske sundhedsvæsen. Det er for dyrt og forkert at lade være.
Ina Gebhardt Christensen er sygeplejerske
",0.0,31. oktober 2015,"For alle partier lover uden at tøve den bedste medicin til alle patienter, uanset prisen. Men samtidig vil ingen garantere, at der er sundhedspersonale nok til at give medicinen. Det er skræmmende, at politikerne ikke selv ser konsekvenserne af den prioritering."
3884,/debat/2014/10/laeserbreve-2,Læserbreve,Redaktionen," De voksne mangler mod
Kåre Wangel, Svendborg
At imødekomme børns behov kommer først og fremmest ved at sætte gode rammer for dem. At give dem og deres forældre plads til at trives. Voksnes manglende ansvarlighed ligger ikke i manglende opdragelse, men i det manglende oprør mod autoriteters ødelæggelse af rammerne for det gode familie- og børneliv, som Arne Vetlesen og Per Bjørn Foros antyder i deres bog omtalt i indlægget »Voksnes opdragelsessvigt er et svigt af verden« den 21. oktober.
De fleste af os er desværre opdraget til at følge normerne i samfundet og mangler mod til at gøre, hvad der skal til for at blive lykkelige – droppe ambitionerne, tage vores børn ud af heldagsskolen og være sammen med hinanden. Hvis børn ser voksne, der tager ansvar for deres eget liv og insisterer på at have overskud til at være forældre, som fokuserer på ordentlige forhold for deres og andres børn, kommer opdragelsen af sig selv. Men vi er mange, der er angste for at blive dømt uansvarlige, hvis vi virkelig gør oprør.
Friere valg for handicappede
Karina Rohrberg Jessen, socialordføre og medlem af Borgerrepræsentationen (V)
At vi ikke hjælper de handicappede, er jeg helt enig med Bodil C.E. Nielsen i. Men når hun i sit læserbrev skyder skylden på afgivelse af suverænitet til EU, privatisering eller blander DSB’s drift ind i handicapdebatten, synes jeg det bliver lidt mudret.
Løsningen er en mere liberal tankegang; at sætte borgerne før systemet, at få ryddet op i den måde kommuner driver socialområdet på, og gøre op med kassetænkning. V tænker i special-teams, som kan arbejde på tværs af forvaltningerne, uddanne medarbejdere til at kunne agere i forhold til flere lovgivninger og turde tænke i overordnet økonomi, så de penge, der er til rådighed for området, bruges mere effektivt. Når Venstre ønsker privatisering, handler det om bedre drift og service til fordel for den enkelte borger. Det handler om det frie valg, da vi tror på, at den enkelte er bedre i stand til at vurdere egne behov end systemet.
Jeg er en af mange forældre, som ønsker friere valg for mit handicappede barn. En privatisering af det specialiserede skoleområde kunne eksempelvis hjælpe de handicappede børn. Så kunne man som forældre sikre sig, at barnet fik nøjagtigt den hjælp, det havde brug for.
Jeg ønsker ikke en spareøvelse over for de offentligt ansatte på det sociale område. Jeg ønsker en effektiv udnyttelse af de ressourcer, det offentlige har til rådighed. Manglende forebyggelse og sammenhængende sagsbehandling er eksempelvis alt for dyrt. De penge kunne have været brugt på de handicappede.
LA er klassiske liberalister
Laura Lindahl, folketings-kandidat for LA
De tre filosoffer, C.S. Frederiksen, X. Landes og D.B Pedersen påstår i indlægget »Liberal Alliance aner ikke, hvad liberalisme er«, at LA varetager kapitalisters særinteresser frem for at gå ind for økonomisk liberalisme. Men det er forkert.
Økonomisk liberalisme indebærer privat ejendomsret, aftalefrihed og frihed til at sælge ejendom. Det er friheden, der konstituerer økonomisk liberalisme. Målet for et liberalt parti er derfor ikke, at staten skal gribe intensivt ind med konkurrencelovgivning, men at staten skal blande sig så lidt som muligt. Filosoffernes anden afgørende præmis er, at når markedet ikke er perfekt, kan statsindgreb forbedre tilstanden. Men det er ulogisk, og selve ideen om en alvidende central planlægger, der med kirurgisk præcision skaber fuldkommen konkurrence, er en umådelig naiv forestilling om den politiske proces, der negligerer, at også politikere er drevet af egeninteresse.
Er man liberal, så tilslutter man sig den stærke liberale formodning, der var bærende for den klassiske liberalisme hos eksempelvis Adam Smith: Kun i ekstraordinære tilfælde kan statsindgreb begrundes, og bevisbyrden påligger dem, der argumenterer for indgreb. Det er den økonomiske liberalisme, LA bygger på, når vi mener, at den bedste erhvervspolitik er mindre politik.
Politik handler om prioritering
Christian Juhl, udviklingsordfører, Enhedslisten
Jeg var i debat i radioen forleden, med Mette Gjerskov fra Socialdemokraterne. Hun sagde om de 2,5 mia. kroners besparelse: »Jeg ville ønske, at vi kunne finde pengene et andet sted, men det kan ikke lade sig gøre«.
Hun mener, at regeringen er nødt til at spare 2,5 mia. kr. på verdens fattigste for at få får til de ekstra asylsøgere. Politikere er ikke nødt til at spare på udviklingsbistanden.Politikere kan vælge at spare på udvikling for verdens fattigste.Vi kan også vælge at spare andre steder, f.eks. militæret.Eller vi kan vælge at lægge skat på finanstransaktioner – skat på spekulation. Den såkaldte TOBIN-skat. En promille ville sikkert være rigeligt. Eller vi kan vælge, at annullere nedsættelse af selskabsskatten, som regeringen har gennemført.Politik handler om at vælge.
",0.0,29. oktober 2014,"At vi ikke hjælper de handicappede, er jeg helt enig med Bodil C.E. Nielsen i. Men når hun i sit læserbrev skyder skylden på afgivelse af suverænitet til EU, privatisering eller blander DSB’s drift ind i handicapdebatten, synes jeg det bliver lidt mudret."
9593,/debat/leder/2012/07/bag-skidtsnakken,Bag skidtsnakken,Christian Jensen," Dansk politik har de seneste dage nået til et lavpunkt, der kun kan efterlade vælgerne med afsmag for de folkevalgte.
Vi er blevet trukket gennem et søle af beskyldninger om det ’ekstreme’ og ’kommunistiske’ støtteparti, der modsat har kaldt regeringspartierne for uduelige ’klaphatte’, der ’pisser på dem, der stemte på en ny regering’.
Igen og igen efterlyser Socialdemokraternes genkomne mand i partitoppen, Henrik Sass Larsen, at Enhedslisten vender tilbage til den politiske pragmatisme, den praktiserede under Nyrup-regeringen i 1990’erne. Hukommelsen er tilsyneladende kort i den socialdemokratiske top.
Derfor er det velkomment, når politiske hovedaktører fra dengang erindrer Sass Larsen om, hvad han burde have vidst: Enhedslisten er i dag langt mere parat til at tage ansvar og indgå selv vidtgående kompromiser end i 1990’erne. Det er hans eget parti til gengæld ikke.
»Enhedslisten er blevet mere fremkommelige og imødekommende over for regeringen, end de nogensinde var over for Nyrup-regeringen. De har eksempelvis besluttet sig for – i modsætning til i 1990’erne – at stemme for en finanslov,« udtalte tidligere folketingsmedlem for SF Aage Frandsen i går til Politiken, hvor skatteminister i Nyrup-regeringen Ole Stavad (S) supplerede:
»Det er ikke mit indtryk, at Enhedslisten er blevet mere rabiat eller dogmatisk, end de var dengang.«
Nej, Enhedslisten har foreløbig vist sig som et pragmatisk parlamentarisk grundlag, og derfor er der i bedste fald tale om tom retorik, når Henrik Sass Larsen forsøger at fremhæve regeringens ansvarlighed ved usagligt at beskylde andre for uansvarlighed.
I virkeligheden forsøger Socialdemokraterne bag bandeordene at skjule en langt mere grundlæggende idékrise.
Foreløbig er det ikke vanskeligt at tælle taberne efter de seneste dages skænderier. Men hvem er vinderne? Ud over de borgerlige partier, der uden omkostninger får gennemført deres økonomiske politik pr. stedfortrædere og samtidig udbygger forspringet i meningsmålingerne.
Men hvorfor sætter regeringen alt ind på at gennemføre reformer med de borgerlige? Først om skat og siden om førtidspensions- og fleksjob-ordningerne. Det samme billede vil formentlig gentage sig med de reformer, regeringen bebuder til efteråret. Her planlægges reformer af både kontanthjælpssystemet og green card-ordningen, og ifølge regeringskilder vil man igen strække sig langt for at få de borgerlige med.
Rationalet må være, at regeringen vil iscenesætte sig selv som en bred reformregering, der ved næste folketingsvalg kan skitsere et valg mellem to veje i dansk politik:
1) En borgerlig regering, der fører blokpolitik med Dansk Folkeparti.
2) Eller en socialdemokratisk regering, der via brede forlig reformerer velfærdssamfundet.
Det ræsonnement har helt sikkert en masse for sig på Slotsholmen og de omkringliggende politiske kandestøberier. Men for vælgerne handler det ikke om Christiansborgs politiske spilfægteri, det handler om reelle politiske resultater.
Og indtil videre bryder vælgerne sig ikke om det, regeringen har præsenteret dem for, viser meningsmålingerne.
Problemet for regeringen er, at statsminister Helle Thorning-Schmidt ikke evner at fremlægge og få gennemtænkt en ny plan for, hvad der igennem den 20. århundrede har været socialdemokraternes projekt: at føre en økonomisk ansvarlig reformpolitik, der samtidig er socialt retfærdig.
De færreste kan se retfærdighe-den i at lade førtidspensionisterne betale, samtidig med at topskatten sænkes. De færreste kan se det retfærdige i at frede boligskatterne og betale folkepension til de rigeste danskere.
Regeringen har vist, at den kan gennemføre reformer, men den har samtidig brudt med den sociale kontrakt uden at sætte et alternativ i stedet.
Det er den idékrise, Socialdemokraterne her i landet – i lighed med søsterpartier i andre europæiske lande – står i. Det er den krise, der gemmer sig bag den trættekære skidtsnak mellem regeringen og dets støtteparti.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",9.0,11. juli 2012,Leave this field blank 
11043,/debat/2011/11/diplomater-hjem-syrien,Diplomater skal hjem fra Syrien,"Henrik Morsing Andersen, Christopher Røhl Andersen og Radikal Ungdom"," Over 3.500 mennesker er blevet slået ihjel af det syriske regime under opstanden. Sanktionerne hagler ned over landet. Den Arabiske Liga har suspenderet Syriens medlemskab. Selv Rusland — Syriens tætte allierede — har kaldt hændelserne i Syrien for grænsende til borgerkrig. Alligevel har reaktionen fra det internationale samfund langt fra været effektiv.
EU’s olieembargo imod Syrien tog 73 dage at implementere. Heldigvis har Assad ikke haft mulighed for at finde andre lande at eksportere sin olie til i mellemtiden, men der var risiko for, at sanktionerne ville være uden effekt. Og det var en risiko, man tog på bekostning af lokalbefolkningen og af hensyn til olieselskaberne. Det er skidt et signal — både realpolitisk og ikke mindst i lyset af det store antal menneskeliv, der er gået tabt.
Vi mener, at det nu er tid til — både for Danmark og særligt for et samlet EU — at tage det næste skridt. Vi kan ikke anerkende et regime, der så brutalt nedslagter sin befolkning. Indtil videre er Frankrig det eneste EU-land, der har trukket sin ambassadør i Syrien hjem. Hele EU bør følge dette eksempel, trække ambassadørerne hjem og ikke længere anerkende Bashar al-Assad som den legitime leder af Syrien.
Ikke sort og hvidt
Selvom de europæiske lande i øjeblikket har store økonomiske problemer at slås med, må vi ikke glemme, hvad der sker i vores geografiske baghave. Og at en af EU’s vigtigste opgaver er at fremme respekten for menneskerettighederne— i, såvel som uden for EU. Situationen i Syrien handler ikke bare om principper. Den handler om mennesker af kød og blod, der bliver slået ihjel.
Vi anerkender selvfølgelig, at når det gælder udenrigspolitik, er intet sort og hvidt. Vi mener naturligvis, at diplomati altid skal gå forud for andre virkemidler. Men der er nu gået så lang tid, og så mange mennesker er blevet slået ihjel, at der ikke er anden udvej. Bashar al-Assad er ikke Syriens legitime leder. Det har den Arabiske Liga erkendt. Det har selv Jordans enevældige konge erkendt. Er det ikke på tide, at også EU erkender det?
",0.0,24. november 2011, Over 3.500 mennesker er blevet slået ihjel af det syriske regime under opstanden. Sanktionerne hagler ned over landet. Den Arabiske Liga har suspenderet Syriens medlemskab. Selv Rusland — Syriens tætte allierede — har kaldt hændelserne i Syrien for grænsende til borgerkrig. Alligevel har reaktionen fra det internationale samfund langt fra været effektiv.
3289,/debat/2015/01/overgreb,Overgreb?,Annegrethe Rasmussen," Verden er et farligt sted. Det er en kendsgerning.
Men hvad bør man egentlig advare børn imod? Da jeg var lille, frygtede vi atomkrigen og russerne. I dag siger mange små, at de er bange for den globale opvarmning og terror; om end mange af dem nok er mere nervøse for, hvorvidt deres venner gider hænge ud med dem, eller om deres forældre skændes.
Hvad med den nære verden? Her vil et flertal af danske forældre nok mene, at det er essentielt, at skolebørn lærer tillid som en grundlæggende værdi. Og at langt de fleste voksne er flinke.
»Du skal ikke gå med fremmede«, er godt nok fortsat gængs lærdom, men faktisk siger al tilgængelig statistik, at de fleste overgreb mod mindreårige begås af dem, der ifølge overleveringen skulle passe på de små. Forældre, stedforældre eller anden nær familie og venner begår langt mere vold og flere overgreb mod sårbare børn og unge, end tilfældige mennesker de møder på gaden, gør. Men den form for lærdom er kontraintuitiv. Der dør som bekendt langt flere passagerer eller fodgængere på gaden end flypassagerer. De færreste er bange for biler – rigtig mange lider af flyskræk.
Angst er ikke logisk.
Men det betyder ikke, at man ikke kan anvende logik eller sund fornuft i sin opdragelse. Og her kommer Danielle og Alexander Meitiv ind i billedet. De bor sammen med deres to børn på 10 og seks år i Silver Spring, en bydel tæt på det nordvestlige Washington DC, hvor jeg bor. Det er et helt almindeligt middelklassekvarter. Ikke prangende, men så langt fra en farlig eller ghettoiseret bydel, som man kan komme. Med hunde, legepladser, parker og indkøbssteder. Tænk en almindelig dansk by i provinsen.
De to voksne er begge videnskabsmænd. Og de tror på, at børn har godt af selv at opleve så meget af verden som muligt – at børn kan selv. Det kaldes free range parenting i USA – lige som man kan have frilandshøns i det danske. Og det er ikke særligt vildt, selv om bevægelsen har både en hjemmeside og en organisation, man kan melde sig ind i. Én af de ting, søskendeparret har fået lov til, er at gå hen til legepladsen og hjem igen uden voksent selskab. Den ene legeplads ligger 500 meter væk, den anden halvanden km.
»De kender færdselsreglerne meget godt,« har deres mor forklaret til de amerikanske medier, efter at de to børn blev samlet op af en politibil i december og kørt hjem. Flere voksne havde ringet 911 (alarmcentralen i USA), og da Alexander Meitiv ikke omgående ville skrive under på, at han ville indgå i et samarbejde med de sociale myndigheder om en ’handlings- og sikkerhedsplan’, sagde betjenten, at børnene i så fald ville blive tvangsfjernet med det samme.
Det var der ikke meget frilandsbetjent over, men den pænt op-bragte far skrev under mod sin vilje. Senere har der været adskillige besøg i hjemmet, og børnene har fortalt, at betjentene under den korte køretur hjem spurgte dem, om de ikke vidste, at »verden er et farligt sted«. Og myndighederne er også efterfølgende dukket op på børnenes skole og har interviewet dem uden forældrenes vidende.
»Vi vil gerne vise vores børn, at verden ikke er så farlig endda. Vi er selv vokset op i New York i 1970’erne, hvor vi fik lov til at udforske vores eget kvarter til stor glæde for os,« har Danielle Meitiv sagt til Washington Post.
»Og vi tror ikke, der kommer noget godt ud af helicopter parenting (det, man i Danmark kender som curlingforældreskab). USA er faktisk sikrere i dag end dengang, og vi vil gerne give vores børn en oplevelsen af selvbestemmelse og frihed.«
Men det kommer der næppe noget ud af. I staten Maryland – hvor familien bor – siger loven nemlig, at børn under otte år ikke må være alene uden at være i følgeskab med en person over 13.
Man kunne trække på skuldrene, men sagen er langt fra den eneste. Flere børn er blevet fjernet fra hjemmet af lignende grunde. Og det i et land, hvor eksemplerne på, hvad man i mangel af bedre kunne kalde ægte børnemishandling, er legio. Men hvor al statistik om bortførelser og kidnapning derimod viser en stærkt faldende tendens – fra de i forvejen meget lave tal. Ikke meget Land of the free her med andre ord.
Annegrethe Rasmussen er udenrigskorrespondent i Washington D.C.
Klummen er udtryk for forfatterens egen holdninger
",0.0,26. januar 2015,"»De kender færdselsreglerne meget godt,« har deres mor forklaret til de amerikanske medier, efter at de to børn blev samlet op af en politibil i december og kørt hjem. Flere voksne havde ringet 911 (alarmcentralen i USA), og da Alexander Meitiv ikke omgående ville skrive under på, at han ville indgå i et samarbejde med de sociale myndigheder om en ’handlings- og sikkerhedsplan’, sagde betjenten, at børnene i så fald ville blive tvangsfjernet med det samme."
4794,/debat/2014/06/baadmigranter-ogsaa-nordeuropas-problem,Bådmigranter er også Nordeuropas problem,Thomas Gammeltoft-Hansen," At Europa er ved at blive »oversvømmet« af indvandrere er en metafor, der går igen i de europæiske nyhedsoverskrifter i disse uger. Det er højsæson for bådmigration. Over 40.000 er allerede ankommet til Italien. Mange andre når aldrig så langt, og flere tusind drukner hvert år i forsøget på at krydse Middelhavet.
Det humanitære problem er indiskutabelt. For Europa har svaret dog indtil videre udelukkende været mere kontrol og forsøg på at skabe en ’virtuel grænse’ henover Middelhavet.
Hvorfor er det så svært at finde en løsning for bådmigranterne? Det er for det første værd at huske på, at bådmigranter langt fra udgør det største problem, hverken globalt eller i en europæisk sammenhæng. I 2013 blev 72.204 personer stoppet på vej over Middelhavet. Selv om antallet i 2014 spås at blive højere, er det stadig overraskende få, når man sammenholder med antallet af migranter og flygtninge i landene på den sydlige side af Middelhavet. Et lille land som Libanon, med et areal og befolkning mindre end Danmarks, huser over én million flygtninge. Det er heller ikke bådmigranter, der udgør det største indvandringsproblem i Europa. For hver bådmigrant, der bliver stoppet på Middelhavet, anholder de europæiske myndigheder ca. fem inden for EU. Størstedelen af dem ankommer helt lovligt, på f.eks. et turist- eller studievisum, men ender med ikke at tage tilbage igen, når opholdet udløber.
Når der er så meget fokus på bådmigranterne, hænger det formentligt sammen med deres symbolske betydning. Hvor indvandrerne, der fylder de voksende sorte arbejdsmarkeder i Europas landbrug, industri og servicesektor, lever skjult og kun nødtvungent nævnes af politikerne, er bådmigranterne synlige for enhver, der ferierer på de italienske, græske og spanske strande. Bådmigranterne udgør måske det mest direkte symbol på EU-staternes svigtende evne til at beskytte og kontrollere adgangen til deres territorium. Og den quixotiske kamp for at stoppe netop denne gruppe kan måske bedst forstås som et krampagtigt forsøg på at demonstrere suverænitet på et område, der tydeligt er kommet under pres på grund af globalisering.
Flere vagter end asylansøgere
EU-landene bruger årligt mere end 10 milliarder kroner på grænsekontrol. Der er ca. 500.000 grænsevagter i de 28 EU-lande – altså flere end de omtrent 435.000 personer, der i 2013 søgte asyl i EU-landene. Alligevel er perfekt kontrol en umulighed. Hvert år krydses EU’s ydre grænser af mere end 300 millioner mennesker – langt størstedelen er turister, handelsrejsende eller EU-borgere selv, for hvem det er afgørende ikke at opstille yderligere kontrol. Med omtrent 650 internationale lufthavne, 9.000 km landegrænser og 80.000 km søgrænser er det tillige en umulighed at kontrollere overalt.
EU’s grænsekontrol fokuserer derfor på risikoanalyser, der skal identificere den mest sårbare indrejserute. Det har betydet skiftevise indsatser ud for bl.a. Kanarieøerne, langs den græske landegrænse og nu, igen, på ruten fra Libyen over Middelhavet. Konsekvensen er, at nye ruter konstant opstår, hver gang de eksisterende bliver lukket.
For migranterne har kontrollen derudover den uheldige konsekvens, at de typisk bliver tvunget til at stævne ud på længere og farligere ruter, eller på mere overfyldte både, med deraf følgende risiko for tab af liv.
Ansvarsfralæggelse
På Middelhavet er bådmigranterne desuden fanget i et kompliceret spil mellem jura og politik. Havsnød er ikke præcist defineret i nogen internationale konventioner. Flere europæiske skibe har derfor sendt usødygtige både videre i håbet om, at de når et andet EU-land i stedet. Reglerne om, hvor bådmigranter der er blevet reddet på havet, skal sættes i land er tilsvarende omdiskuterede. Forskellige EU-lande har således gentagne gange nægtet at iværksætte redningsoperationer eller blokeret for skibe med migranter om bord, fordi det efter deres fortolkning er et andet lands ansvar at tage imod dem. En netop vedtaget EU-forordning skal forsøge at rette op på det, men møder stor modstand fra flere EU-lande. EU-reglerne forholder sig desuden ikke til det måske største problem, nemlig at EU-landene systematisk forsøger at presse ansvaret over på de sydlige Middelhavslande. Med trusler om fratagelse af udviklingsstøtte eller løfter om handelsaftaler, indvandringskvoter eller penge har man de seneste 10 år indgået forskellige aftaler for at få de nordafrikanske myndigheder til at hjælpe med kontrollen og give adgang for europæiske skibe til at patruljere langs de afrikanske kyster. Argumentet er, at det menneskeretslige ansvar for f.eks. flygtninge i sådanne tilfælde falder på de afrikanske lande i stedet for de europæiske.
Manglende solidaritet i EU
At de fleste EU-lande ikke bekymrer sig synderligt om forholdene i deres samarbejdslande blev helt tydeligt, da Italien i 2009 indgik netop sådan en aftale med Libyens daværende leder, Muammar Gaddafi, på trods af, at Libyen ikke havde underskrevet Flygtningekonventionen og ikke ydede nogen form for menneskeretslig beskyttelse til migranter. Aftalen faldt med det arabiske forår i 2011. Italien blev desuden dømt ved Den Europæiske Menneskerettighedsdomstol for at have sendt migranter tilbage uden at have undersøgt, om de havde ret til asyl.
Også EU-landene imellem mangler man solidaritet. Hjørnestenen i det europæiske asylsystem, Dublin-forordningen, betyder, at det som udgangspunkt er det land, asylansøgerne først ankommer til, der har ansvar for at behandle deres sag og efterfølgende yde beskyttelse. Danmark sender således hvert år asylansøgere tilbage til bl.a. Italien. Den nuværende tilstrømning af bådmigranter kan dårligt siges at udgøre en uhåndterbar udfordring for EU samlet. Men det er den for lande som Italien og Malta, der som resultat af skiftende migrationsruter, uklare regler og manglende fordeling af asylbyrden står alene i forsøget på at håndtere migrationspresset.
Det er et åbent spørgsmål, hvor længe dette system kan opretholdes. Frustrationen vokser blandt de sydeuropæiske lande, der kalder systemet for grundlæggende uretfærdigt. Italien, der overtager EU-formandskabet næste måned, har således lovet at sætte reformer på dagsordenen. Danmark og andre nordeuropæiske lande har indtil videre pure afvist dette. Men ændringer er nødvendige, hvis systemet ikke skal bryde sammen.
Grækenland er allerede bukket under, og andre EU-lande har derfor siden 2011 måttet indstille Dublin-overførsler til Grækenland. Trods ihærdige forsøg på at styrke det græske asylsystem, fastholdt den europæiske menneskerettighedsdomstol i forrige uge, at Grækenland fortsat ikke er sikkert for asylansøgere. FN’s Flygtningehøjkommisariat har tilsvarende opfordret alle EU-lande til at stoppe overførsler til Bulgarien.
Forholdene for asylansøgere i Italien er også stærkt kritisable, og tyske domstole har i en række sager blokeret for at sende asylansøgere dertil.
Det er på tide, at Danmark sammen med resten af EU udstikker en anden kurs. Den nuværende politik er uholdbar ud fra både et humanitært og et politisk perspektiv. Reformer er nødvendige i forhold til både EU’s asylregler og i fortolkningen af havredningsreglerne. Ansvarsfordelingen bliver nødt til at være mere ligelig både EU-landene imellem og på tværs af Middelhavet. Sikres det, kan det nuværende migrationspres godt håndteres. Fortsættes den nuværende politik, er der stor risiko for, at systemet bryder sammen, og at både EU samlet, og de nordeuropæiske lande i særdeleshed, kommer til at stå med en langt større udfordring.
Thomas Gammeltoft-Hansen er Forskningschef ved Dansk Institut for Menneskerettigheder
",11.0,23. juni 2014,Ansvarsfralæggelse
8882,/debat/2012/10/medieforliget-tilgodeser-igen-kristendommen,Medieforliget tilgodeser igen kristendommen,Ole Wolf," I 2011 indgik det daværende VKO-flertal en aftale om DR’s public servicekontrakt. DR blev som noget nyt pålagt en særlig forpligtigelse til at formidle den kulturkristne arv.
Det medførte voldsom kritik fra S, SF og Radikale Venstre. F.eks. lød det fra SF’s medieordfører Holger K. Nielsen:
»Når vi får magten, regner jeg med, at vi laver et nyt medieforlig og en ny public service-aftale med DR, hvor den kristne kulturarv bliver slettet.«
Ifølge Kristeligt Dagblad mente Holger K. Nielsen, at den ny bestemmelse var »udtryk for en reaktionær kulturopfattelse, der udelukker andre religioner og bærer DF’s fingeraftryk«.
Nu er der så indgået en ny medieaftale. Alle partier undtagen Liberal Alliance er med i aftalen. Og i den nye aftale står der: »Formuleringerne i den gældende kontrakt om formidling af den kristne kulturarv videreføres.«
Nu mener regeringen åbenbart, det er i orden, at DR skal formidle en reaktionær kulturopfattelse, der bærer DF’s fingeraftryk.
Efter forliget har DF’s medieordfører, Morten Marinus, da også fortalt, at en fastholdelse af bestemmelsen var på top tre over Dansk Folkepartis krav ved forhandlingerne. Omvendt har ordførere fra regeringspartierne udtalt, at de ikke regner bestemmelsen for særlig vigtig.
Der tager de fuldstændig fejl.
Det så man, da DR P3 i august fejrede ramadanen i en uge. Til sammenligning sender DR årligt over 100 gudstjenester, en daglig morgenandagt på DAB, to programmer ugentligt om tro, der ofte har en stærkt kristen synsvinkel, samt en massiv dækning af julen. Men med DR’s pligt til at formidle den kulturkristne arv, kunne en række borgerlige debattører argumentere for, at en uges dækning af ramadanen var udtryk for en helt skæv vægtning. De mente, at det var en alt for omfattende dækning af den muslimske tro.
Historien fordrejes
Bestemmelsen er også meget problematisk, fordi den pålægger DR at formidle en historieopfattelse, der tenderer historieforfalskning.
Ved at gøre den kulturkristne arv til noget særligt ignorer man, at en lang række andre historiske faktorer fortjener mindst lige så stor opmærksomhed. Oplysningstidens fokusering på naturvidenskab og rationalitet er et indlysende eksempel. Ligesom industrialiseringens betydning for de store forandringer, der skete fra 1880 til 1970. Eller arbejderklassens betydning for opbygningen af vores velfærdssamfund.
I stedet gør man den kristne kulturarv til en entydig størrelse og en entydig positiv størrelse. Man negligerer, at den kristne kulturarv består af meget forskelligt, fra velgørenhed til modstand mod kvindelige præster og homoseksuelle.
Ideologisk kamp
Men regeringen har fået et bredt forlig. Med store resultater som bedre forhold for DR og aflysning af salget af TV 2. Er en lille sætning om den kulturkristne arv så ikke underordnet? Som regeringspartierne tilsyneladende mener.Nej, tværtimod demonstrerer sagen, at regeringspartiernes medieordførere ikke forstår, at denne sætning er en helt central det af en større ideologisk kamp.
Der foregår i disse årtier en kamp, hvor en række mennesker stemples som mindre danske end andre. Det går i dette tilfælde ud over dem, der ikke deler den evangelisk-lutherske tro. Vi er ellers over en million, hvoraf en halv million slet ikke er medlem af noget trossamfund. Vi skal have påduttet, at en tro, vi ikke deler, er ekstraordinært vigtig.
Det skal bemærkes, at denne ideologiske kamp ikke følger traditionelle partiskel. Der er borgerlige folketingsmedlemmer, der før valget tilkendegav, at de støtter adskillelse af kirke og stat. Og omvendt er der folketingsmedlemmer i venstre side af salen, der abonnerer på ideen om, at vores kristne arv har stor betydning for vores samfund.
Men for nogle følger denne ideologiske kamp partipolitiske skel. De mener, at der er mange andre end ikke-kristne, der ikke er rigtigt danske. For eksempel kulturradikale, frisindede, socialister og flygtningevenner – med andre ord den nuværende regering. Så meget desto mere kan det undre, at regeringspartierne har været blinde for, at den lille sætning i medieaftalen i virkeligheden er meget betydningsfuld.
 
Ole Wolf er formand for Humanistisk Samfund




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",20.0,22. oktober 2012,E-mail *
5272,/debat/2014/04/goldmann-sachs-passe-dine-boern,Skal Goldmann Sachs passe dine børn?,Rosa Lund," 
	Venstrefløjens vigtigste opgave i de kommende år bliver kampen mod privatisering. Tidligere har vi stået skulder ved skulder på spørgsmålet, men efter regeringens utallige løftebrud, er jeg nødt til at spørge: Vil Socialdemokraterne holde deres løfte til børnene – eller skal vores institutioner også sælges til Goldman Sachs?

	I 2010 var Socialdemokraterne, SF, De Radikale og Enhedslisten enige om, at private selskaber ikke skal opkøbe og spekulere i dagtilbud. Men når de andre partier er klar til at sælge DONG hen over hovedet på befolkningen, frygter jeg, at Enhedslisten nu står alene om ikke at ville sætte vores velfærd til salg.

	Privatisering, konkurrence og udbud er nøgleord i regeringens Produktivitetskommissions anbefalinger. Og der er slet ikke tvivl om, at der er ministre, som brænder mere for at drive købmandsbutik end at sikre trygge forhold for Danmarks børn og børnefamilier.

	For fire år siden ændrede VK-regeringen sammen med Dansk Folkeparti dagtilbudsloven og inviterede private firmaer ind på børnenes stuer. De fik også lov at åbne og lukke institutioner, som det passede dem, hvilket har tvunget kommunerne til at køre med overkapacitet for at sikre pladsgarantien, når private lukker forretningen og sender børnene på gaden. Og det gør private selskaber, når ejeren ikke gider mere, eller investeringsbanken ikke kan hive overskud nok ud af ungerne på Grøn Stue.

	Vi ser også, at de private børnepassere ikke får den samme løbende rådgivning og vejledning fra professionelle dagplejepædagoger, som dagplejere i det kommunale system får. Der er heller ikke de samme uddannelseskrav og løbende faglig sparring med kolleger som i det offentlige.

	I løbet af de seneste fem år er antallet af børn i private institutioner fordoblet, og profitinstitutionerne vokser. Åbnes dørene yderligere for selskaber og spekulanter, spiller vi hasard med den tryghed, der er fundamentet under vores velfærdssamfund.

	Drukner i bureaukrati

	I Sverige har de haft travlt med at privatisere velfærden. Både folkeskoler og daginstitutioner er blevet solgt til firmaer, der ligesom på det danske dagplejeområde i dag kan åbne og lukke fra den ene dag til den anden. Det lærte 11.000 svenske folkeskoleelever på den hårde måde, da en konkurs med øjeblikkeligt virkning stoppede undervisningen og lukkede klasseværelserne.

	Hvis du ikke tror, at det kunne ske i Danmark, så må jeg desværre afsløre, at det var en dansk kapitalfond, der stod bag den utilgivelige fiasko.

	Privatiseringen i Sverige har også betydet flere elever i klasserne, fordi firmaerne får betaling per elev. Og lærerne får mindre efteruddannelse. Det er sådan kapitalfondene tjener deres profit. Ikke desto mindre vil højrefløjen gerne kigge til Sverige og kopiere dets fiaskoer. Det er dybt bekymrende.

	Meget tyder desuden på, at udlicitering på andre områder har betydet dårligere arbejdsforhold og ringere kvalitet. Stat og kommuner bruger gigantiske summer på udbud, kontrol og kontrakter.

	Øgede krav til dokumentation, kontrol og sammenligning af institutioner har handlet om at bane vej for markedsgørelse af området. Vores institutioner druknes i bureaukrati, der dræner de ressourcer, som burde blive brugt på det pædagogiske arbejde, der udvikler børnene i en tryg hverdag.

	Hvor står S?

	Nu lægger Produktivitetskommissionen op til det helt store udsalg af dansk kernevelfærd. De vil slippe Goldman Sachs og andre lykkejægere løs på alt fra folkeskoler til plejehjem. Og er der én ting, som er sikkert, så er det, at den type koncerner kun kommer med ét eneste formål. Der skal være penge at tjene. Mange penge. Og det er klart, at man ikke kan tage hverken 10, 20 eller 30 procent af økonomien ud af en institution, uden at det får konsekvenser. Pædagoger, lærere og plejepersonale bliver selvfølgelig ikke dårligere af, at deres arbejdsplads bliver solgt. Men de rammer, som de skal arbejde i, vil blive tunet og trimmet, som enhver anden produktionsvirksomhed. Og indtil en eller anden lærer at beskrive i en kontrakt, hvordan man trøster et barn, så kan vi altså ikke sidestille menneskevelfærd med maskinproduktion.

	Jeg håber derfor, at Socialdemokraterne stadig står ved siden af Enhedslisten, som de gjorde i 2010. Men oven på de seneste års politiske udvikling, er jeg ikke sikker. Salget af DONG har sammen med nedskæringspolitikken grundlæggende rystet min opfattelse af, hvad det er for et samfund, partierne til højre for Enhedslisten ønsker. Modstanden mod privatisering af vores kernevelfærd kan blive den sag, der klart sætter skellet mellem højrefløjen og venstrefløjen.

Rosa Lund er undervisnings-, børne- og familieordfører for Enhedslisten
",5.0,9. april 2014,"	Meget tyder desuden på, at udlicitering på andre områder har betydet dårligere arbejdsforhold og ringere kvalitet. Stat og kommuner bruger gigantiske summer på udbud, kontrol og kontrakter."
2808,/debat/2015/04/laeserbreve-11,Læserbreve,Informations Debatredaktion," Misforstået politisk tale
Birgitte Rahbek, Hellerup
Tirsdag den 7. april holdt Yahya Hassan en politisk tale som introduktion til sit medlemskab af Nationalpartiet. Det var en sproglig kraftpræstation, men så sandelig også et kalorierigt politisk indspark. Men endnu har jeg ikke set en eneste journalist beskæftige sig med indholdet af talen. Lavmålet nås desværre med Larts Trier Mogensens artikel: »Med floskler, flom og fanfarer lyder digteren Yahya Hassan pludselig som andre leverpostejfarvede lokalpolitikere med én enkelt sag på hjerte og få løsninger i bæltet« (den 8. april).
Enten har Lars Trier Mogensen ikke hørt talen, eller også evner han ikke at begribe et andet sprog end det, der dagligt høres på Christiansborg. Det høres også i de sædvanlige politiske debatter hvor mange ord, men sjældent viden lukkes ud. Information kan ikke være bekendt at byde deres læsere dette niveau.
Kvinder bliver igen taberne
Iben Philipsen, København
Er projekter som Deeyah Khans Honour Based Violence Awareness Network medvirkende til en stigmatisering af etniske minoriteter? Nej. Vold mod kvinder (og mænd) er uacceptabelt, uanset hvor den forekommer, og hvem der udøver den.
Problemet ligger ikke hos Deeyah Khan og ligesindede, men hos alle dem, der rask væk bruger nogle menneskers utilgivelige handlinger til at stigmatisere hele befolkningsgrupper. Og problemet ligger hos dem, der ikke tør eller vil italesætte såkaldt æresvold mod ’brune’ kvinder som en del af et globalt problem. Kvinder udsættes for vold og mord på tværs af klasser, farve og religiøse tilhørsforhold, fordi de er kvinder. Det problem har vi alle et medansvar for at stoppe. Det kræver, at vi anerkender, at lighederne på tværs af klasse, farve og religion måske i virkeligheden er større end forskellene, hvilket man i Vesten ikke bryder sig om. For så falder man jo ned fra sin selvbestaltede piedestal som civiliserede og ligestillede. Og taberne er endnu en gang kvinderne.
DA gentager katastrofe
Pelle Dragsted, folketingskandidat for Enhedslisten
Der er ikke meget overraskende ved, at Dansk Arbejdsgiverforening (DA) vil skære benhårdt ned på ydelserne til de mennesker, der er ramt af sygdom og arbejdsløshed. Dårlige vilkår ved arbejdsløshed og sygdom øger utrygheden hos lønmodtagerne. Og utrygge lønmodtagere er langt nemmere at have med at gøre, når der skal forhandles om løn- og arbejdsvilkår.
Til gengæld er det overraskende, at der ikke bliver stillet flere kritiske spørgsmål til arbejdsgivernes argumenter for at sænke ydelserne. DA peger på Sverige som et eksempel til efterfølgelse. Her gennemførte den tidligere højreregering en række reformer rettet mod syge og arbejdsløse, og det er dem, som DA nu vil kopiere til Danmark.
De glemmer dog at fortælle om de forfærdelige sociale konsekvenser af det svenske reformeksperiment. Andelen af fattige blev fordoblet, børnefattigdommen eksploderede, og uligheden steg hurtigere end i noget andet land i OECD.
Reformerne havde ikke engang den virkning, som højrefløjen lovede. Efter ti år med reformer, der skulle motivere til at arbejde, var arbejdsløsheden vokset fra 6,6 procent til 8 procent. Reformerne virkede ikke engang efter deres egne parametre. Den nye rød-grønne regering i Sverige er nu i gang med at rydde op efter katastrofen.
Det er næsten tragikomisk, at de danske arbejdsgivere vil gentage den svenske katastrofe. Arbejdsgiverne skulle koncentrere sig om at skabe arbejdspladser – også til mennesker med nedsat arbejdsevne – i stedet for at sparke nedad.
Ambitioner for Norden
Erik Carter, København
Bertel Haarder kritiserer mit indlæg (den 26. marts). Han virker uenig i, at Nordisk Råd savner grundlæggende reformer. Han opremser en række politiske resultater, som er opnået i det nordiske samarbejde. Dem anerkender jeg. Min kritik gik på, at vi risikerer at spilde mange muligheder, hvis vi ikke gør mere. Jeg ønsker et stærkere Nordisk Råd. Og jeg forstår ikke, at Bertel Haarder antyder, at mit indlæg skaber tvivl herom.
Desuden opfordrer han mig til at komme ind i kampen. Men det er jeg allerede. Jeg er præsident for Nordens unge midterpartier og bruger al min tid på at kæmpe for norden.
Jeg anklages for at råbe ud ad vinduet og ikke søge konstruktiv dialog. Jeg råber gerne ud ad vinduet, for der er borgerne. Visse vendinger skæres hårdt til – det er sådan, man får plads ved vinduet.
Men jeg ønsker jo at engagere flere helt almindelige borgere. Det tror jeg ikke, at Bertel Haarder er uenig i.
Der foregår et reformarbejde, og det er glædeligt. Vi skal bare huske, at vi skal fremtidssikre det nordiske samarbejde med fundamentale ændringer. Der skal gøres op med, at aftaler vedtages i konsensus og ikke ses efter i sømmene efter vedtagelse. Vi skal råbe mere ud ad vinduerne om Norden.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",3.0,10. april 2015,Kvinder bliver igen taberne
3423,/debat/leder/2015/01/egyptiske-tristesse,Den egyptiske tristesse,Lasse Ellegaard," En ofte gentagen sandhed om risikoen ved at undervurdere dumheden i store forsamlinger gælder i deprimerende grad for tilstanden i Egypten. Præsident og eksgeneral Abdel-Fattah el-Sisis folkelige opbakning synes massiv trods systematiske indskrænkninger af borgerlige rettigheder i et tempo, der ifølge lokale juridiske eksperter ikke er set siden oberst Nassers 1952-revolution. Anwar Sadat og Hosni Mubarak ligner demokratiske pædagoger ved siden af den fromme eksgeneral og forsvarsminister, der i juli 2013 kuppede præsident Mohammed Morsi. Han var godt nok folkevalgt, men forvaltede præsidentembedet som Det Muslimske Broderskabs private ejendom. El-Sisi havde bred støtte til sit kup fra den sekulære, liberale middelklasse og de unge revolutionære, der i februar 2011 fremprovokerede Hosni Mubaraks fald.
Siden har præsidenten udstedt en strøm af love og dekreter, der – som det stod at læse her i avisen nytårsaftensdag – blandt meget andet forbyder protester, udvider militærets jurisdiktion, fjerner alle restriktioner for varetægtsfængsling og forbyder mediedækning af militæret uden forudgående godkendelse. Og massemediernes underdanighed er frapperende – 17 chefredaktører fra alle de toneangivende aviser har underskrevet en erklæring, hvori de ’afstår fra kritik af politiet, militæret og retsvæsnet i denne følsomme periode, præget af krigen mod terror’. Mere end 600 egyptiske journalister har protesteret mod den frivillige selvcensur, naturligvis til ingen nytte, og forklaringen er, at el-Sisi stadig har bred opbakning i middelklassen til den totalitære lovgivning, der sker på forventet efterbevilling i et parlament, der endnu ikke er valgt, men måske/måske ikke vælges i marts.
Denne gang efter en ny valglov, der reelt skruer tiden tilbage til Hosni Mubaraks ét parti-system med enkeltmands-valgkredse, og hvor viften af politiske partier, der kom ud af revolutionen, kun får en fjerdedel af de 567 pladser. Her er finten, at parlamentsvalget kan manipuleres af lokale matadorer, stammeledere og guvernører, der har styr på deres valgkredse.
Spørgsmålet er naturligvis, hvorfor egypternes 25. januar-revolution, der for kun knap fire år siden tændte håbet i den arabiske verdens kollektive bevidsthed om demokrati og nationalt selvværd, er rullet tilbage til tiden før Mubarak. Et svar er, at militæret hele tiden var stærkere end folket – et andet svar er, at folket hurtigt efter revolutionen prioriterede stabilitet og brødpriser over medbestemmelse i samfundet. Den stærke mand synes at være et mentalt arabisk handicap, der generelt har amputeret håbet om demokratisering i hele regionen – hvis vi ser bort fra Tunesien, hvis islamister i øvrigt først kom til fornuft efter juli 2013, da el-Sisi annullerede Morsis misbrug af folkeviljen.
Problemet i Egypten er en økonomi, baseret på lige dele korruption og neoliberalisme og med islamisterne i Det Muslimske Broderskab som eneste organiserede sociale modvægt. I dag er økonomien almissebaseret med donationer fra især Saudi-Arabien, der også er med til højbords ved det ’investortopmøde’ i marts, der skal rejse yderligere 60 milliarder dollar. Det Muslimske Broderskab sendt under jorden som fredløse terrorister, hvad de så i stigende grad tager ad notam.
Men at de stadig er til stede i alle hjørner – som forretningsfolk, i de faglige organisationer og som lokale ledere – er en kendsgerning, som el-Sisi forsøger at imødegå med udrensninger og dekreter, der har gjort Egypten til en dyster parodi på det hedengangne DDR. Folk på Kairos cafeer eller i undergrundsbanen hentes af politiet, når stikkere ved nabobordet eller på togsædet overhører brok over militæret eller samtale med udenlandske journalister.
Den demokratiske opposition er gjort tavs, hvilket man ville have forsvoret for bare et år siden, da debatlysten stadig blomstrede – og selv lyspunkterne er triste. Tre journalister fra al Jazeera-kanalen, der har siddet fængslet et år sigtet for terrorisme, får deres sag genoptaget af en appelret. Emiren i Qatar, der ejer al Jazeera, har til gengæld stoppet den særlige kanal, der sendte til de kritiske egyptere fra Doha. At det ikke redder det øvrige dusin journalister, der er fængslet for ’terrorisme’, siger sig selv.
",0.0,6. januar 2015,"Denne gang efter en ny valglov, der reelt skruer tiden tilbage til Hosni Mubaraks ét parti-system med enkeltmands-valgkredse, og hvor viften af politiske partier, der kom ud af revolutionen, kun får en fjerdedel af de 567 pladser. Her er finten, at parlamentsvalget kan manipuleres af lokale matadorer, stammeledere og guvernører, der har styr på deres valgkredse."
6525,/debat/2013/10/laeserbreve-21,Læserbreve,," 
	Roadpricing er vejen frem

Lars Kromann-Larsen, byrådsmedlem i Vejle (SF)

	Endnu et stykke jysk motorvej er åbnet. Denne gang en strækning på 14 km mellem Vejle og Herning til en pris på 1,5 milliarder kroner – altså godt 100 millioner kroner pr. km

	Motorvejen er fornuftig, og der er trafik nok til den, men et spørgsmål rejser sig: Findes der billigere og mindre miljøbelastende måder, hvorpå trafikproblemer kan afhjælpes.

	Fagkundskaben (senest Trængselskommissionen) siger, at den bedste måde at løse trængselsproblemer på er roadpricing.

	Den tidligere regering var langt hen i sin sidste regeringsperiode venligt stemt over for en sådan ordning, ligesom de nuværende regeringspartier, indtil kommissionen blev nedsat, var fortalere for at forsøge sig med roadpricing. Det koster 100 millioner kroner i første omgang, og teknikken er på plads.

	Derfor er det ubegribeligt, at de folkevalgte politikere ikke kan leve med eventuelle børnesygdomme og bruge det samme, som én kilometers motorvej koster, på et forsøg med roadpricing.

	V og K udhuler EU-debatten

Karen Melchior, kandidat til Europa-Parlamentet (R)

	Siden hvornår er Venstre og Konservative begyndt at nære varme og hjertelige følelser for den danske velfærdsstat? I Berlingske slår Ellen Trane Nørby (V) på tromme for, at den danske velfærdsstat er truet af EU. Og på Konservatives landsmøde blev der enstemmigt vedtaget et særdeles EU-skeptisk politisk program, som peger i retning af flere nationale forbehold.

	Hvorfor tordner de normalt så EU-saglige partier mod Unionen netop nu, hvor valget til Europa-Parlamentet er nært forestående? Hvad det end skyldes, sker det på bekostning af modet til at tage de udfordringer, der hører med til at være medlemsland i EU.

	Den danske velfærdsmodel skal tilpasses tiden, og det kan i fremtiden blive nødvendigt at justere forholdet mellem danske velfærdsydelser og den fri bevægelighed i EU. Men faktum er, at både i økonomisk trange tider og i perioder med højkonjunktur kompletterer EU og Danmark hinanden.

	Fokuserer man udelukkende på udgifterne ved EU-medlemskabet, gør man ikke regnskabet retfærdigt op – det ved de borgerlige partier også godt.

	Det er en kedelig og farlig tendens, når folkevalgte politikere forsøger at vinde stemmer ved at udhule debatten om EU.

	Hjælp landområderne

Niels Poul Dreyer, Fuglebjerg

	Situationen i landområderne uden for de større byer er meget alvorlig. Siden krisen begyndte i 2008 er huspriserne faldet med op til 40 procent, og antallet af fattige er steget med 25 procent. Butikker lukker, skoler slås sammen og transportmuligheder forringes. Jobbene flytter til byen, hvor de heldige scorer skattefri gevinster på deres ejendomme.

	Danmark er således opdelt i et A- og et B-hold, og der er desperat brug for et fordelingspolitisk indgreb. En fair løsning kunne være at indføre gunstige skattefordele til virksomheder, der vælger at flytte arbejdspladser til provinsen. Man kunne desuden sætte turbo på nedrivningen af faldefærdige boliger og måske fremme decentralisering af offentlige institutioner.

	Disse tiltag kan finansieres gennem en ambitiøs kommunal udligningsordning, hvor de rige kommuner i blandt andet Nordsjælland og København yder deres til fællesskabet.

	Desuden bør gevinster på fast ejendom beskattes som almindelig indkomst, mens tilsvarende tab fordelt over fem år skal kunne trækkes fra.

	På den måde bidrager de heldige borgere til at modvirke uheldige sider af samfundsudviklingen. En ond cirkel brydes.

	Stop miljøsvineriet

Jette Rosenkvist, Haderslev

	I forbindelse med sidste måneds konference om projekt ’Månegris’, der skal øge den danske svineproduktion, sagde fødevareminister Karen Hækkerup (S), at fødevareeksporten er ekstremt vigtig for Danmark. Målsætnigen for projektet er at øge den danske svineproduktion med 30 procent.

	Den regeringsudnævnte Landbrugs- og Naturkommission har lavet en beregning, som viser, at dansk landbrug kan reducere CO2-udledningen med 208.000 ton.

	Kommissionen undlader dog at fortælle, at man ikke medregner de omkring fire millioner ton CO2, som en øgning på 30 procent i dansk svineproduktion vil give anledning til.

	Det vil ganske vist ikke ske i Danmark, men derimod i Sydamerika, hvor meget af svinefoderet hentes. Det ændrer dog ikke ved Danmarks ansvar, for drivhusgas skader som bekendt kloden, lige meget om den udledes fra Sydamerika eller Danmark.

	Danmark blev allerede i 2010 kåret som klodens tredjestørste miljøsvin grundet vor store CO2-udledning. Klimaminister Martin Lidegaard (R) sagde som kommentar til fremlæggelsen af FN’s nyeste klimarapport fredag den 27. september, at Danmark må »feje for egen dør først«.

	Skulle vi ikke lade handling følge ord?

	Misforstået digitalisering

Povl Clasen, Kruså

	Jeg har netop i min postkasse modtaget brev fra Erhvervsstyrelsen, hvori denne orienterer om, at det nu er blevet lovpligtigt for alle med et CVR-nummer at oprette en digital postkasse.

	Jeg driver en ganske lille CVR-registreret virksomhed uden ansatte og har allerede gennem flere år haft en digital postkasse i e-Boks.

	Men ifølge Erhvervsstyrelsen vil nyordningen kunne spare samfundet for knap 400 millioner kroner årligt, men hvorfor skal denne besparelse opnås ved at pålægge alle småvirksomheder en væsentlig ekstrabyrde? Ønsker man at nedlægge de små virksomheder til fordel for giganter som Mærsk?

	Småvirksomhederne har gennem mange år været rygraden i dansk erhvervsliv, men nu skal de altså druknes i øget administration.

	Personligt ejede og drevne virksomheder burde fortsat kunne bruge deres private e-Boks til erhvervspost, sådan som det længe har været muligt.

	I de offentlige systemer ligger i forvejen en kobling mellem CVR- og CPR-numre, så en sådan ordning burde ikke udgøre et større teknisk problem.

	Det er i øvrigt løjerligt, at Erhvervsstyrelsen i sit brev til mig ikke oplyser en mailadresse, men kun en gammeldags postadresse. Skal digitaliseringen kun gælde den ene vej?




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,5. oktober 2013,"	Men ifølge Erhvervsstyrelsen vil nyordningen kunne spare samfundet for knap 400 millioner kroner årligt, men hvorfor skal denne besparelse opnås ved at pålægge alle småvirksomheder en væsentlig ekstrabyrde? Ønsker man at nedlægge de små virksomheder til fordel for giganter som Mærsk?"
3799,/debat/leder/2014/11/saa-lige-oesttyskerne,Og så er der lige østtyskerne ...,Jon Jørgensen," ’I gider os ikke rigtigt mere. Vi går jer lidt på nerverne, for vi er ikke blevet, som I forventede’
- Jana Hensel, DDR-født forfatter og redaktør i en jubilæumshilsen til sine vesttyske medborgere

Det vakte bekymring i Tyskland, da venstrepartiet PDS i 1998 for første gang blev valgt til Forbundsdagen uden hjælp fra genforeningens overgangsregler eller på kredsmandater valgt i det gamle Østberlin. Ved at klare spærregrænsen på fem procent var partiet blevet et ’rigtigt’ parti. PDS – i dag Die Linke – beroligede de bekymrede med, at Tyskland nu omsider var trådt ind i den europæiske Normalität med parlamentarisk repræsenterede venstrepartier.
Op til 25-årsfestlighederne for Berlinmurens fald trængte en nyhed fra det gamle DDR sig pludselig frem mellem stjernekasterne: Socialdemokraterne i delstaten Thüringen åbner nu for et samarbejde med Die Linke, der dermed for første gang vil skulle stille med en delstatsministerpræsident. Forbundstoppen i det CDU, som i så fald skal i opposition efter 15 år, kalder det »utidig mangel på politisk instinkt« at bryde Die Linkes isolation. Die Linke kalder lidet overraskende udviklingen et udtryk for – Normalität.
Pointen i de to begivenheder er ikke, at de handler om afløseren for DDR-statens almægtige SED, men at de med 16 års mellemrum fortæller den samme historie om det forenede Tysklands Normalität: Østtyskerne er ikke en del af normalbilledet – de er en afvigelse. Tyskland har det svært med andre fortællinger om DDR-tiden end den grusomme og den latterlige. Og landet har det svært med, at dagens østtyske anderledeshed skulle være mere end noget, der går over.
Østtyskernes anderledeshed handler om mere, end at hver femte af dem stabilt stemmer på Die Linke. Som beskrevet i Information i weekenden, er der stort set ikke de fakta om dagens tyskere – adfærd, sociale forhold, kulturelle vaner, holdninger – som ikke geografisk danner skillelinjer, der næsten minutiøst løber langs DDR’s gamle statsgrænse. Landet er væk, men giver sig stadig til kende – også blandt dem, der knap var født, da Muren faldt. Ikke nødvendigvis negativt, men anderledes.
Det er ikke så nyt, som det fremstår for os i Vest. Østtyskerne har vidst det i et kvart århundrede. De lever med det i dagligdagen. De giver noget af det videre til deres børn. Og de taler om det – men kun med hinanden.
I Tyskland som helhed er det ikke et tema mellem jubilæerne. De fællestyske medier er vesttyske, ikke østtyske. De intellektuelle, der beskriver dagens Tyskland, er vesttyske. Offentligheden er vesttysk. Og nej, den konstatering overser ikke, at både forbundspræsident Joachim Gauck og kansler Angela Merkel kommer fra DDR. Det bliver tyskerne nidkært mindet om: Hvis Merkel optræder med en plet på blusen, eller Gauck bliver fanget i et ceremonielt fejltrin, så er det deres upolerede østtyske provinsialisme, medierne angiver som årsag. Deres opgave er at passe deres embeder, så ingen lægger mærke til, hvor de kommer fra. Og selv bidrager ingen af dem til at bryde det billede. Eller som den ovenfor citerede Jana Hensel siger, så har østtyskerne med Gauck og Merkel fået en stemme, og den er tavs.
I Hamburg, Frankfurt eller München er østtyskerne i dag lige så langt væk, som DDR var før 1989. Her kan erfaringen fra DDR-tiden mageligt håndteres med begreber som godt og ondt. I Rostock, Marzahn eller Leipzig er DDR-tiden derimod også en levende erfaring, som fortsat genererer afvigelser fra den tyske Normalität og på mange måder gør Tyskland til et delt land.
Vesttyskerne er de fleste. De har pengene, de ejer og styrer virksomhederne, de administrerer landet og sætter normerne – så er det måske ikke så underligt, at det også er dem, der dikterer indholdet af den fællestyske fortælling. Men så længe den fortælling fastholder, at østtyskerne er de anderledes, at de er en forandring bagud, at de halter efter med at tilpasse sig; så længe den ikke levner plads til andre erfaringer end de grusomme og de latterlige, så må østtyskerne leve i et land, hvor den officielle fortælling om dem ikke stemmer med det liv, de erfaringer og de betingelser, der er deres i hverdagen.
Men det er har de jo prøvet før.
",3.0,10. november 2014,"Østtyskernes anderledeshed handler om mere, end at hver femte af dem stabilt stemmer på Die Linke. Som beskrevet i Information i weekenden, er der stort set ikke de fakta om dagens tyskere – adfærd, sociale forhold, kulturelle vaner, holdninger – som ikke geografisk danner skillelinjer, der næsten minutiøst løber langs DDR’s gamle statsgrænse. Landet er væk, men giver sig stadig til kende – også blandt dem, der knap var født, da Muren faldt. Ikke nødvendigvis negativt, men anderledes."
5743,/debat/2014/01/veninde-forsvinder,Min veninde forsvinder,Else Stenbak," 
	I løbet af 2014 vil 15.000 danskere få diagnosen demens. 90.000 lever allerede med sygdommen. En af dem er min veninde, Karen.

	For lidt over 10 år siden blev hun sagt op og fyret fra sit job. Hun solgte sit hus og flyttede til en mindre by, hvor hun lejede en lejlighed. Sideløbende begyndte Karen at søge førtidspension, hun magtede ikke at arbejde længere.

	Bilen – og kørekortet – blev der ikke talt om. Hun fortsatte med at være bilist, indtil en dag hvor bilen endte i et uheld og holdt op med at være bil.

	Karen og jeg har haft mange fælles interesser. Vi har begge været glade for gåture i naturskønne områder, vi har drøftet fælles synspunkter i relation til liv og arbejde, vi har støttet hinanden. Så selv om Karen flyttede, fortsatte mine besøg som vanligt, men indholdet ændrede sig, som tiden gik.

	De første år, hvor Karen boede på det nye sted, spadserede vi lange ture. De seneste år holdt vi os til de asfalterede veje, fordi det var vanskeligt for Karen at holde balancen på stier med græs. Vi har holdt af at spise ude af og til, men det holdt vi også op med, fordi jeg ikke havde lyst til at se Karen sidde og spise med fingrene.

	Det var svært for Karen at læse, hendes syn var blevet dårligt, og briller hjalp ikke. Det blev umuligt at bruge telefonen, fordi hun ikke kunne skelne tasterne.

	For fire-fem år siden blev det mere og mere tydeligt, at de daglige gøremål ikke var lette. Det var svært for Karen at handle, fordi hun ikke kunne skelne varerne på hylderne. Det var vanskeligt at lave mad. Karen har været en fremragende kok, men nu kunne hun ikke længere finde ud af, om der var tændt eller slukket for kogepladerne.

	Hurtigt ned ad bakke

	Det var besværligt at finde ud af pengene, men de flinke folk i forretningerne hjalp. Vi måtte til møde i banken, for Karen kunne ikke bruge et dankort. Hun kunne hverken huske koden eller se tasterne, så dankortet blev annulleret.

	Til sidst opsøgte vi hjemmeplejen for at bede om hjælp til Karens daglige gøremål. Den blev heldigvis bevilget.

	Sideløbende hermed blev Karen indkaldt til undersøgelser på diverse sygehuse. Til scanning i én by, rygmarvsprøve i en anden by og samtale i en tredje. Der kom breve med indkaldelser, som Karen jo ikke kunne læse. Men sammen fik vi rede på, hvilke undersøgelser der var planlagt, og hvor de skulle foregå. Det var ikke muligt for Karen selv at tage hverken bus eller tog eller selv finde frem til en adresse, derfor var jeg med ved alle undersøgelserne.

	For tre år siden omkring juletid gik der et eller andet helt galt: Hjemmehjælperen var kommet for at tilberede morgenmad, men hun må have sagt eller gjort et eller andet, som kom til at hidse Karen op. I hvert fald slog hun så voldsomt til hjemmehjælperen, at der blev tilkaldt læge og ambulance. Dels for at bistå hjemmehjælperen, dels for at indlægge Karen på en psykiatrisk afdeling. Siden da har Karen konstant været indlagt og plejet af professionelle hjælpere. Først på to forskellige psykiatriske afdelinger, så på psykiatrisk plejecenter, tilbage på psykiatrisk afdeling, så på venteafdeling og så på sit nuværende plejehjem for mennesker med demens. I alt seks flytninger blev det til i løbet af det første år.

	Under forløbet deltog jeg i en lægesamtale og fik oplyst, at diagnosen var Lewy body demens – en fremadskridende hjernesygdom, som hyppigt suppleres af Parkinson-lignende bevægeforstyrrelser og hallucinationer. En voldsom sygdom, som man ikke kan kurere. En sygdom, der kun bliver værre.

	Det første årstid, hvor Karen boede på sit nye sted, kunne besøgene være meget overraskende.

	Første gang viste Karen mig rundt i haven og i værelserne med beskæftigelsestilbud. Vi kom også ind i værelser, som tilhørte andre beboere. Da jeg spurgte, om vi godt måtte gå ind til de andre, svarede Karen, ja, det var helt i orden, for »jeg har købt hele stedet.«

	En anden gang blev jeg mødt af en meget travl Karen, som fortalte mig, at det var en dårlig dag, jeg kom, for lige om lidt ville KRONE 2 komme og hente hende, hun skulle på besøg hos dronningen.

	Men efterhånden kommer den slags overraskelser ikke længere. Nu møder jeg oftere en stille og sovende Karen, eller måske en meget grædende.

	Svært at være vidne til

	I dag er mine besøg ikke længere så hyppige. Det er svært at opleve ens meget nære veninde blive fuldstændig forandret.

	De seneste to år kommer jeg ikke så tit mere og hver gang sammen med en anden fælles bekendt, for det er rart at have en at støtte sig til, så man ikke er alene med tankerne og de voldsomme oplevelser.

	Under vores seneste besøg gav Karen ikke udtryk for ubehag, men vi fik at vide, at hun de foregående to dage havde grædt meget. Vi har begge af og til ved besøg oplevet langvarige grådanfald. Det er tungt at være vidne til, for man ved ikke, hvorfor gråden kommer, og heller ikke, hvad der skal til for at trøste.

	Naturligvis taler vi også om, hvor længe det mon vil vare, før Karen dør af sin tilstand – og om den overhovedet kan siges at være dødelig. Ifølge Statens Seruminstituts udgivelse Dødsårsagsregistret 2012 er den femte hyppigste dødsårsag i Danmark »psykiske lidelser og adfærdsmæssige forstyrrelser« og »den højeste dødelighed inden for psykiske lidelser og adfærdsmæssige forstyrrelser ses for Ikke-Alzheimers Demens«.

	Der står imidlertid ikke noget om, hvad den specifikke dødsårsag er, men på min forespørgsel har Nationalt Videncenter for Demens oplyst, at de fleste mennesker med demens dør af følgetilstande som infektioner eller ernæringsproblemer – altså forhold, der kun indirekte har noget med deres sygdom at gøre. Jeg kan ikke lade være med at spekulere på, om Karen måske ville foretrække døden i stedet for sin nuværende tilværelse.

	Intet at stille op

	Den slags spørgsmål er svære, for det er usikkert, hvor bevidst hun overhovedet er om sin tilstand, og i hvor høj grad hun rent faktisk har mere glæde af livet, end det umiddelbart ser ud til for os omkring hende.

	Som nævnt er der i Danmark knap 100.000 personer med demens. Hvis de hver især har i hvert fald to nærtstående personer, som er berørt af situationen, bliver det til omkring 200.000 pårørende, der er i en situation, som ligner min.

	En situation med magtesløshed, fordi jeg ikke ved, om Karen overhovedet kender mig.

	Med en stor sorg, fordi jeg har mistet en kær veninde og med følelsen af i årevis at have stået i et vadested. Og jeg er jo hverken et nært familiemedlem eller ægtefælle.

	Jeg ved, at Alzheimerforeningen har tilbud om samtalegrupper for de pårørende og samværsgrupper for både den demente og de pårørende. I grupperne er der tilbud om socialt samvær, personlig støtte og viden om demensområdet.

	Det er sikkert en lettelse at deltage i den slags grupper, i hvert fald så længe man opholder sig i dem. Men om man fortsat føler sig lettet, når man har forladt gruppen og igen står tilbage i den såkaldt normale verden, kan der nok sættes spørgsmålstegn ved.

	Faktum er, at der er tusinder af pårørende, der som jeg ikke aner, hvad de skal stille op. At vi kun kan være der og holde i hånd, mens vi ser vore kære forsvinde. Tilbage er kun sorgen over at have mistet et menneske, man holder af. Et menneske, der er væk, selv om vedkommende stadig er i live og sidder lige ved siden af en.

	 

Else Stenbak er cand.mag. og sygeplejerske




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",10.0,31. januar 2014,"	Første gang viste Karen mig rundt i haven og i værelserne med beskæftigelsestilbud. Vi kom også ind i værelser, som tilhørte andre beboere. Da jeg spurgte, om vi godt måtte gå ind til de andre, svarede Karen, ja, det var helt i orden, for »jeg har købt hele stedet.«"
2603,/debat/2015/05/forbruger-fordi-giver-mening,"Vi forbruger, fordi det giver mening",Charlotte Louise Jensen," KRONIK – Vi køber rigtig mange produkter – biler, tørretumblere, kaffemaskiner, juice-maskiner, tøj, sko, mad … Og vi ved det godt: Vores høje forbrug er ikke godt for klimaet. En del af løsningen på de miljø- og klimamæssige udfordringer søges i en optimering af produkterne og en bøn om, at vi holder op med at bruge nogle produkter og vælger nogle mere bæredygtige. Eller at vi skærer ned på forbruget i det hele taget.
Men der er jo en årsag til, at vi køber netop de produkter, vi gør, og måske er det her, man skal finde løsningen. Når vi køber produkter, er det fordi de giver mening for os – kulturelt, socialt og praktisk. Fordi de hjælper os til at få hverdagslivet til at glide. Vi ville aldrig (for)bruge en bagemaskine, hvis ikke det gav mening for os. Den giver mening, fordi vi har en bestemt måde at tænke og gøre ’bagning’ på. Det skal være hurtigt og nemt og ryddeligt. Men vi skal bage. For ellers er vi ikke gode forældre. Eller værter. Eller hvad man nu ellers skal leve op til.
Energitunge vaner
I stedet for bare at tale – og begræde – at vi forbruger ressourcer, er det en god idé at tale om, at vi forbruger, fordi det giver mening for os. Gør vi det, bliver det lettere at forstå, hvorfor det er så svært for os at efterleve budskabet om at skære ned, at forbruge mindre for at blive miljøvenlige. Og det bliver også lettere at forstå, hvorfor politikerne ikke bare kan overlade omlægningen til bæredygtighed til ’det frie markeds’ kræfter og den kritiske forbruger.
Mange af os er godt nok begyndt at købe økologiske æg. Og mælk. Men den store omstilling lader vente på sig. For når varerne er båret tilbage til køkkenet, laver vi mad på en bestemt måde, som ser meget anderledes ud, end den måde vi lavede mad på for bare 50 siden. Og den er ikke bæredygtig.
Vi har for eksempel eget køleskab, mens man før i tiden delte store køleskabe på tværs af husstande. Det har ændret den måde, vi køber ind på. Vi handler færre gange om ugen. Til gengæld er det ikke al maden, der bliver brugt. Vi kører måske også længere for at handle. Der er altså mange aspekter knyttet til at lave mad, og hvis man pludselig ikke længere havde eget køleskab, skulle man også ændre på indkøbsvaner, transportmønstre og så videre.
Det samme kan siges om alle mulige andre forhold i vores forbrugsmønster. Tag for eksempel lyspærer. I begyndelsen af 1900-tallet samledes vi i det rum, hvor der var lys. Og lyset var midt i rummet, så alle kunne bruge det. I takt med at det elektriske lys kom til, og design, indretning og arbejdsliv blev anderledes, ændredes familiernes måde at være sammen på. Fra 1950’erne befandt folk sig i højere grad i hvert sit rum end tidligere, og der kom lys flere steder i boligen – særligt i Danmark og Norden. Måden at indrette sig på ændrede sig ikke kun på grund af ny belysningsteknologi, men sammen med den nye belysningsteknologi.
Vi skal ændre det normale
Når vi bliver bedt om at blive mere miljøvenlige og tænke over vores forbrug, bliver vi talt til hver især – vi bliver som individer pålagt at ændre vores adfærd i retning af noget mere bæredygtigt – selv om det efterhånden burde stå lysende klart, at bæredygtighedsproblemerne næppe kan løses af en række individer.
Skal vi videre, skal vi forstå de mere grundlæggende sociale og materielle årsager til, at vi gør, som vi gør. Og måske det også er på tide, at vi begynder at sætte spørgsmålstegn ved det, vi synes er normalt.
Hvorfor er det normalt for eksempel at gå i bad én til to gange om dagen? Det var det langtfra for 100 år siden. Forklaringen er, at vi har ændret vores forståelse af renlighed (vi vil ikke lugte) og velvære (det er rart at stå under det varme vand) og bestemte kompetencer i forhold til at gøre os rene (vi går i brusebad, fordi det er det, vi kender til), og vi har bestemte materielle sammenhænge, der gør det muligt at bade, som vi bader (en brusekabine, rindende vand, sæbe). Derfor giver det kun mening at bede os om at spare på vandet, hvis vi også har mulighed for at ændre vores forståelse af, hvornår vi er rene, at vi kan blive friske af/hygge os med andet end rindende, varmt vand. Og hvis vi fysisk indretter vores bad anderledes.
Her kan vi tydeligt se, at bæredygtig og klimarigtig adfærd ikke alene er et spørgsmål om, at individet tager bæredygtige valg, men et spørgsmål om den måde vi opfatter os selv og hinanden på, de (implicitte) forventninger vi har til hinanden og så bestemte materielle infrastrukturer, der både fastlåser os, men altså også giver mulighed for forandring – husk på, at vi ikke altid har badet, som vi bader nu.
Vil vi skabe forandring, skal vi forstå de meget brede og komplekse hverdagssituationer, som produkter og ressourcer indgår i. Det gælder også for de kampagner og den information, der skal forsøge at påvirke os til at tage nye valg. Det giver ikke mening, at fortælle os, at vi skal bruge mindre energi eller udlede mindre CO2, når nu meget af vores hverdag giver mening, fordi vi bruger energi. I stedet bør man sætte spørgsmålstegn ved, hvorfor vi bruger så megen energi, og hvad vi bruger den til. Uden at gå i stenalderfælden, selvsagt.
Nye spørgsmål
En nylig engelsk rapport har som en af de første, peget på, hvordan man kan inddrage ovenstående overvejelser i planlægnings- og beslutningsarbejde på bæredygtighedsområdet.
Rapporten peger på, at vi skal begynde med at stille os selv nogle helt andre spørgsmål. I stedet for at spørge: »Hvordan ændrer vi folks individuelle adfærd, så den bliver mere bæredygtig?«, bør man spørge: »Hvordan ændrer vi vores hverdagspraksisser og begreber for, hvad der er ’normalt’, så de bliver mere bæredygtige?«. Stiller vi dette nye spørgsmål, er det nogle markant anderledes forhold, der kommer i fokus i bæredygtighedsindsatsen.
Så i stedet for at lade det være op til den enkelte forbruger at købe en miljøvenlig bil, kan vi begynde med at spørge os selv og hinanden, om det giver mening at byplanlægge, så man skal køre meget langt for at hente børn, handle og komme på arbejde.
Og i stedet for blot at bede folk om at spare på vandet, kan vi forsøge os med at designe andre former for bademiljøer, hvor man kan få den spaagtige og rare badeoplevelse ved hjælp af en afgrænset portion vand i stedet for rindende vand fra en bruser.
Og i stedet for bare at udfase vores varme, glansfulde glødepærer, og erstatte dem med af køligt og glansløst LED-pærelys, kan undersøge, hvad vi egentlig bruger lys til, og hvorfor, og på den måde man kan designe nye måder at belyse på, som tager højde for de sociale og kulturelle aspekter, der nu engang er knyttet til at leve med lys.
Det er selvfølgelig vigtigt at holde sig for øje, at mange af disse spørgsmål kan og skal stilles på forskellige planer, og måske på tværs af planer – nogle på kommunalt plan, nogle på nationalt plan, nogle på EU-plan og andre på tværs. Der er ingen, der har sagt, at det bliver nemt. Men vi kan lige så godt begynde der, hvor det giver mening.
Charlotte Louise Jensen er post doc. ved Aalborg Universitet i København




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",71.0,11. maj 2015,"Det samme kan siges om alle mulige andre forhold i vores forbrugsmønster. Tag for eksempel lyspærer. I begyndelsen af 1900-tallet samledes vi i det rum, hvor der var lys. Og lyset var midt i rummet, så alle kunne bruge det. I takt med at det elektriske lys kom til, og design, indretning og arbejdsliv blev anderledes, ændredes familiernes måde at være sammen på. Fra 1950’erne befandt folk sig i højere grad i hvert sit rum end tidligere, og der kom lys flere steder i boligen – særligt i Danmark og Norden. Måden at indrette sig på ændrede sig ikke kun på grund af ny belysningsteknologi, men sammen med den nye belysningsteknologi."
423,/debat/2016/04/undre,Vi skal undre os,Trine Pertou-Mach," Rummet til at bruge sine civile og politiske frihedsrettigheder til blandt andet magtkritik bliver stadigt mindre. Shrinking political space kaldes fænomenet, og det var så igen-igen et tema, da jeg i sidste uge var i Bagamoyo i Tanzania med ActionAid International.
Her oplevede man forrige år netop, hvordan menneskerettighedsforkæmpere bliver intimideret og truet på livet, mens organisationer, der kritiserer regeringen, risikerer at få mundkurv på. Fattige bønder stod til få frataget retten til deres marker og landsbyområder, fordi regeringen havde givet et udenlandsk firma, med det tilforladelige navn EcoEnergy, retten til at bruge jorden til et større investeringsprojekt. En rigtig grim sag, hvor trusler om fængslinger var bare ét af myndighedernes forsøg på at kue civilsamfundets kritik.
Bagamoyo er blot et eksempel. Indskrænkningen af det politiske rum og presset mod vores civile og politiske frihedsrettigheder vokser verden over. Fra utallige overgreb på demonstranter i Kairo under revolutionen til angreb på en stadig mindre fri presse i Rusland og trusler mod fagforeningsaktive kloden rundt.
Det sker hele tiden. I forskellig grad, bevares, men det sker. Også i Danmark, når Naser Khader (K) mener at skulle bestemme, hvilke emner, danske ulandsorganisationer må eller ikke må forholde sig til (han mente eksempelvis ikke, at Mellemfolkeligt Samvirke burde blande sig i asylpolitikken, ’de fik jo penge til at arbejde i udviklingslande’).
Eller når udlændinge- og integrationsminister Inger Støjberg (V) siger, at når hun »giver penge til humanitære organisationer, så beder hun ikke om en politisk holdning ved siden af« – og det som reaktion på, at blandt andet Red Barnet og Læger uden Grænser trak sig fra dele af flygtningearbejdet i Grækenland som konsekvens af EU’s aftale med Tyrkiet. Det er svært at høre som andet end kritik af, at organisationerne handler på basis af deres eget værdigrundlag, som så mishager ministeren.
Man kan mene, at det er urimeligt at sammenligne situationen i Danmark med situationen i eksempelvis Bagamoyo. Og eksemplerne ligger da også i hver sin ende af skalaen. Men grundlæggende er det et udtryk for det samme: at myndigheder og magthavere forsøger at kontrollere og styre borgernes handlerum, at lukke ned for kritik og frihed – og ikke formår at anerkende, at der er væsentlige aktører, der ikke er enige og har ret til netop det.
Vi oplevede under karikaturkrisen for ti år siden, hvordan ekstremerne brølede og alle andre, inklusiv nuancerne, blev mast i den offentlige debat. Det er efterhånden gået hen og blevet normaltilstand. Der er alt for få, der lytter, eller stiller nysgerrige spørgsmål.
Så sent som da Alternativet, indtil videre ganske kortvarigt, fik en ny folketingskandidat i Mohammad Sabah Ahmad, og det politiske parnas på nakken. Jeg kender ikke manden og vil hverken forsvare eller fordømme hverken ham eller Alternativets beslutning. Men hvor ville jeg ønske, at man gad lytte, undres, stille spørgsmål til ham og til Alternativet om, hvor Ahmad står i dag, og hvad han kan byde ind med.
I stedet hørte man straks Støjberg forsikre, at hun aldrig kan stemme på »sådan en«, og et socialdemokratisk folketingsmedlem kaldte Alternativets opstilling »kynisk toleranceteater«.
I en stadig mere forvirret og usikker globaliseret verden, hvor fundamentalismen vokser, er der brug for mere stillingtagen, ja. Men vi bliver nødt til helt grundlæggende igen at lære at undres – og forsøge at lytte, hvis vi vil forstå, hvordan andre kan mene, vælge noget andet eller en anden livsform – uden at det betyder værdirelativisme eller accept af indholdet. Og vi er nødt til at forstå og give plads til, at man kan skifte holdning livet igennem.
Tilsandingen af den politiske debat og rummet til at være uenig, gør det kun endnu mere vigtigt at kunne tænke sig om. Også en ekstra gang. For det starter – som så meget andet – hos os selv.
Trine Pertou Mach er bestyrelsesmedlem i ActionAid International og Mellemfolkeligt Samvirke. Tidligere MF for SF. Klummen er udtryk for skribentens egen holdning
",3.0,12. april 2016,Trine Pertou Mach er bestyrelsesmedlem i ActionAid International og Mellemfolkeligt Samvirke. Tidligere MF for SF. Klummen er udtryk for skribentens egen holdning
9157,/debat/2012/09/laeserbreve-14,Læserbreve,Else Hammerich," Ulovlig krigsførsel
Else Hammerich, seniorrådgiver i Center for Konfliktløsning
10. september bragte Information et interessant indlæg af Peter Beaumont om USA’s kontroversielle droneangreb i Pakistan, Somalia og Yemen. Han nævner, at FN-pagtens artikel 51 omfatter magtanvendelse over for lande i fredstid.
Men det er svært at se, hvordan artikel 51 kan være grundlag for USA’s dronepraksis, for den siger: »Intet i nærværende pagt skal indskrænke den naturlige ret til individuelt eller kollektivt selvforsvar i tilfælde af et væbnet angreb mod et medlem af FN«.
Mig bekendt har hverken Pakistan, Yemen eller Somalia angrebet USA militært. Så ja, dronehenrettelserne er på kant med folkeretten.
Universitet er ikke skole
Mette Bock, MF og uddannelsesordfører, Liberal Alliance
Flertallet af landets universiteter kan berette om, at de i stigende grad er begyndt at holde de studerende i hånden langt ud over det rimelige. Det er bagsiden af de alt for rigide mål for, hvor mange, der skal have en universitetsuddannelse.
Det er i bund og grund en bekymrende udvikling. Masseuniversitet bliver til en skole, og de studerende gøres til elever, der er landet på den forkerte uddannelse. Ifølge Per Andersen, studiechef på Syddansk Universitet, kan udviklingen føre til, at der inden længe vil opstå flere eliteforløb for de bedste studerende.
De dygtige studerende bør naturligvis altid have mulighed for at dygtiggøre sig yderligere, men det er vigtigt, at vi holder fast i, at universiteterne som uddannelsesinstitution også fremover skal være et forum for banebrydende forskning og uddannelse til det højeste niveau. Det sikrer vi blandt andet ved at skelne mellem skole og universitetet og ved fortsat at fastholde, at de universitetsstuderende selv skal tage ansvaret for deres studium.
At studere er langt mere end at have kæmpet sig igennem et bestemt pensum. Fortsætter glidebanen og det ukritiske masseoptag, forudser jeg, at vi har det første eliteuniversitet etableret i Danmark i løbet af 10 år.
Tibet skal på dagsordnen
Luna Pedersen, næstformand i Studerende for et Frit Tibet
Alene i 2012 har 40 desperate tibetanere sat ild til sig selv som følge af 63 års besættelse. Inden flammerne slugte deres sidste åndedræt, råbte de på et ’frit Tibet’ samt Dalai Lama’s hjemvenden.
Tibetanere lever uden ytrings og forsamlingsfrihed, derfor følte danske Tibet organisationer så meget desto større et ansvar, for at tale tibetaneres sag, da Hu Jintao i juni var i Danmark. Resultat: vores fredelige demonstration nær Christiansborg under statsbanketten blev afskærmet. Under besøget blev Kina-kritiske NTD-TV nægtet presseadgang og 11 personer blev truet, tilbageholdt og fik konfiskeret det tibetanske flag.
Hvis dette, som påstået, var ’tilfælde’ og ikke brud på Grundloven, foreslår jeg, at statsministeren på sit nuværende besøg i Kina bytter traditionel kinesisk bukken og skraben ud med adressering af undertrykkelsen i Tibet.
Lad ikke tibetanernes ikkevoldelige selvopofrelse være forgæves. Opfordr til at tillade en FN-delegation og give den internationale presse adgang til Tibet, samt ophævelse af undtagelsestilstanden.
Spar også på økonomerne
Leif Mentzel, København
Som følge af besparelser på statens budget, er der sket massefyringer i næsten alle ministerier. I Thor Mögers skatteministerium sker det først i løbet af de næste år, hvor omkring 1.000 mennesker skal spares væk. Eneste sted der tilsyneladende går fri, er Margrete Vestagers økonomiministerium.  
Med de misvisende økonomi-modeller man åbenbart benytter sig af, samt den stigende arbejdsløshed i både 2012 og 2013 og påstanden om væksttal for næste år på 1.8 procent, burde man måske – netop i det ministerium – grave et spadestik dybere og udskifte nogle topøkonomer.
Afgifter gør Danmark renere
Claes Harvald, Brædstrup
Det er med glæde, at man i Information 11. september kan læse, at stigningen i anskaffelsen solcelleanlæg er langt større end forventet. Dette er bl.a. et resultat af en attraktiv ordning, hvor overskudsproduktionen kan ’lånes ud’ til staten. Forbløffende er det imidlertid, at det straks skal gøres til et problem, at staten går glip af elafgiften.
Når afgifter indføres sker det næsten altid under påskud af at ville regulere en forbrugeradfærd f.eks. med afgift på tobak, brændstof, fedt etc. Sker der så det lyksalige, at forbrugeren rent faktisk retter ind, forbruget falder, og staten dermed mister indtægter, bliver dette problematiseret. Det er kassetænkning i højeste potens. Statens økonomi set helt overordnet må aldrig være baseret på forbrugsregulerende afgifter, idet modstridende hensyn så vil komme i spil. Skal vi f.eks. tilskynde folk til at ryge, så staten kan få penge ind på tobaksafgifter uagtet, at vi så kommer til at bruge langt flere midler i sundheds- og socialsektoren?
Nej, lad os nu glædes over, at staten kommer til at mangle penge fra elafgiften. Det er et tegn på, at vi er på vej mod en fremtid, hvor vi bliver uafhængige af de olie- og gasproducerende lande, og ydermere får et renere miljø.
Devaluerer vi børnefamilier?
Flemming H. Gertsen, pædagog
Alle os, der arbejder med udsatte børn vil det bedste for dem, men gør vi det rigtige? Som pædagog er jeg ind imellem stødt på børn, der voksede op i familier, hvor forældreevnen har været mangelfuld, og hvor barnet har været udsat for omsorgssvigt. Jeg mødte på mit tidligere arbejde en dreng, der faktisk boede hjemme, men for hvem familielivet og den almindelige pleje og omsorg ikke var så let. Drengen endte i familiepleje to dage om ugen, hvor der både var økonomisk og omsorgsmæssigt overskud.
Især husker jeg, da drengen mødte i institution dagen efter aflastningen med en Tintin-raket i hånden, og sagde »Den her er jeg bare glad for, men den havde min mor ikke råd til.« Hvordan mon det er at blive forgudet to dage om ugen og overset fem, hvis man er et lille barn? Er vi ikke med til at devaluere den biologiske familie, når barnet har oplevet, at græsset er grønnere i en anden socialklasse?




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,13. september 2012,"At studere er langt mere end at have kæmpet sig igennem et bestemt pensum. Fortsætter glidebanen og det ukritiske masseoptag, forudser jeg, at vi har det første eliteuniversitet etableret i Danmark i løbet af 10 år."
8189,/debat/2013/01/eu-spoegelse-gaar-gennem-europa,Et EU-spøgelse går gennem Europa,Jakob Lindblom," EU-debatten raser i EU. I Sydeuropa over fjernstyrede sparekrav, i Rigsdagen i Sverige over EU-centralisering, og i England skal man sågar stemme om selve medlemskabet. I Danmark derimod er debatten død.
Tænk på Jens Rohde (V), som i efteråret blev vraget som EU-spidskandidat efter en EU-positiv kronik, som stort set svarer til den traditionelle linje i hans parti. Balladen om Rohde blev udlagt, som om Venstre var blevet mere EU-skeptisk. Mit bud er snarere, at de frygter debatten.
Udviklingen i EU går nemlig stærkere end nogensinde, og alligevel er EU-debatten mest at regne som et spøgelse: stendød og noget alle frygter!
Der er ellers sket meget, siden vi meldte os ind, hvor der blev truet med økonomisk ruin ved et nej. I dag har vi årligt 8-10 mia. kroner i underskud på EU-medlemskabet, som kunne være brugt på velfærd.
Nødderne på arbejdsmarkedet skulle vi også selv knække dengang, hvor virkeligheden i dag er, at det indre marked også er et marked for social dumping og løntrykkeri.
Forbundsstat?
Siden starten er EU gået i retning af en slags europæisk forbundsstat. Fællesmarked, Maastricht-, Amsterdam-, Nice- og Lissabon-traktater har stedse ført mere magt til EU, mens Europluspagt, Finanspagt og Sixpack binder landenes økonomiske politik til en stram sparedoktrin, der med kommissionens egne ord direkte skal sænke lønninger og pensioner og blot vil medføre fornyet recession. Kommunerne må ikke bruge deres opsparede midler af frygt for EU’s budgetkrav, og vi er sågar så langt i den økonomiske styring, at Bruxelles skal godkende finanslovene i et system, som minder mere om forholdet mellem KL og regeringen herhjemme end et egentligt internationalt samarbejde.
I dag bestemmer EU ifølge en tysk undersøgelse 84 procent af al lovgivning, og intet tyder på, at tallet er anderledes i de andre EU-lande, eller at udviklingen peger i retning af mindre EU-stat – med bankunionen som seneste eksempel.
Lige så hurtigt EU tiltager sig mere magt, lige så skræmmende små er resultaterne. Klimaet sjofles, miljøet hører ingen om, og ikke engang en lille ting som at sætte en stopper for lange dyretransporter kan de finde ud af. I stedet høvles milliarder i ideologiske projekter for at skabe en national EU-identitet. Vi skal have fælles flag på nummerplader og kørekort, og euroen var i første omgang et identitetsprojekt, som skulle sikre en følelsesmæssig tilknytning til EU, når vi hver dag havde penge i hænderne. I dag står euroen som et kæmpemæssigt fejlslagent eksperiment, som er ved at tvinge Europa i knæ og kaste millioner af mennesker ud i fattigdom.
20 procent demokratisk?
Alligevel er EU-debatten stort set forstummet herhjemme, og det er i det lys, Rohdes fald skal ses.
Politikerne fra ja-partier er vildt berøringsangste over for debatten. S-SF tvinger ukritisk en finanspagt og Lissabon-traktaten igennem uden folkeafstemning, selv om enhver kan se, at det ligger alenlangt fra deres politiske arv. Den borgerlige fløj, som kan glædes over, at deres økonomiske politik tvinges igennem, er tilsyneladende fuldkommen ligeglad med øget bureaukrati og svindel. Hvem tør sige højt, at EU’s regnskaber ikke er blevet godkendt af EU’s egne revisorer i 13 ud af de sidste 14 år? Der er simpelthen brug for en grundlæggende samfundsdebat om hele EU-medlemskabet og dets betydning for demokratiet.
Allerførst er der grund til at spørge: Hvis EU bestemmer 80 procent af lovgivningen herhjemme, er Danmark så kun 20 procent demokratisk?
Hvad betyder det for demokratiet, når stort set alle store beslutninger træffes på lukkede møder mellem Tyskland og Frankrig? Og hvad med den daglige EU-lovgivning, som også er udemokratisk? Demokrati handler ikke kun om, at folkevalgte skal vedtage lovene men også om, at befolkningen kan påvirke politikerne til at træffe de beslutninger, som flertallet ønsker. Og ikke mindst at kunne afsætte dem, som træffer de upopulære beslutninger.
Sådan er det ikke i EU.
Hvis en dansk regering stemmer for en ny lov i EU, som er upopulær herhjemme, og loven vedtages, så kan vi ikke bare vælge nogle nye politikere, der kan ændre loven ved næste Folketingsvalg. Så bestemmer EU, og kun EU-Kommissionen kan stille et nyt forslag. Vi kan godt vælge nogle nye politikere herhjemme, men vi kan ikke ændre loven igen. På den måde sættes demokratiet ud af kraft. I stedet spises vi af med et teater ved folketingsvalg, som alene kan forvalte de sidste 20 procent. Hvorfor tror I ellers, at sidste valgkamp mest handlede om en lokalpolitisk betalingsring?
EU-spøgelset er løs
For 165 år siden skrev en skægget mand en pamflet om et spøgelse, som gik gennem Europa. I dag er EU-spøgelset sluppet løs i resten af Europa. Sydeuropa demonstrerer mod EU’s asociale sparekrav og de politiske diktater fra Bruxelles. I England vil man nu sågar stemme om udmeldelse. På Island er man lykkelig for, at man ikke er EU-medlem, da krisen er blevet succesfuldt bekæmpet med kapitalkontrol, nedskrivning og jobskabelse – lige nøjagtigt de kriseredskaber, EU’s traktater og økonomiske politik forhindrer. Og i Norge har flertallet mod medlemskab aldrig været større end de nuværende over 70 procent.
Hvor ville det være befriende, hvis medier og politikere herhjemme turde samle handsken op og tage debatten. Lad os sætte EU-spøgelset løs som i resten af Europa.
Jakob Lindblom er medlem af Enhedslistens hovedbestyrelse og Folkebevægelsen mod EU




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",4.0,31. januar 2013,"Hvor ville det være befriende, hvis medier og politikere herhjemme turde samle handsken op og tage debatten. Lad os sætte EU-spøgelset løs som i resten af Europa."
7553,/debat/2013/05/to-be-or-not-to-be-employed,"To be, or not to be employed",Tine Byrckel," Da jeg kører ind mod Paris for at tage en flyver til København, fortæller de over radioen, at det nu atter går vældig godt for de parisiske stormagasiner. Det gør det, fordi de omsider har fattet, at de skal satse på, at også de meget rige på et tidspunkt kommer en tur over Paris. April in Paris, som sangen lyder – vistnok kun, fordi man bare ikke kan synge May på den melodi.
Paris er et af denne verdens mest søgte rejsemål, også for de ufatteligt rige. Ser man på de sidste statistikker over skellet mellem ufatteligt rige og middelklassen i USA, Kina, og også Europa, er de rige nu blevet så rige, at det vil være passende at sammenligne dem med Solkongens hof i Frankrig. Sådan lige før den franske revolution. Det er dette nye hof, der selvfølgelig har brug for luksuriøse stormagasiner. Jeg ved ikke, hvordan det er at være ufatteligt rig, men formoder, det må være rart at kunne gå et sted hen, hvor det er dyrt nok til, at det føles, som om det koster noget. Og diamanter er en piges bedste ven og vel også en mands.
Det område, jeg kommer kørende fra, hedder Champagne. I det sydlige Champagne var byen Troyes i mange århundreder det franske centrum for tekstilindustri. Dermed blev byen også et af de første ofre for den globalisering, der endnu ikke var navngivet, da tekstilfabrikkerne i starten af halvfjerdserne lukkede, den ene efter den anden, og outsourcede derhen, hvor arbejdskraften var billigere. Og folk, eller skal vi sige Les enfants de la Patrie –fædrelandets børn – blev utaknemmeligt sendt ud i arbejdsløshed og er det stadig. »Sådan er kapitalismen / Utak er de armes løn,« som et omkvæd i Danmark lød.
I Frankrig har stærkt marxistiske fagforeninger med disse fyringserfaringer in mente og en meget blodig nationalsang i lommen skabt det, man nu betragter som et ’stift’ arbejdsmarked. Det går ud på, at det nærmest er umuligt at fyre folk ansat på fast kontrakt – en såkaldt CDI-kontrakt. Det er selvfølgelig meget besværligt for arbejdsgivere, der gerne vil rationalisere og effektivisere. Langsomt er det franske samfund over fyrre år bygget op omkring disse så sikre arbejdskontrakter. Det er med en CDI, man kan opnå lejemål eller lån i banken. Har man kunen CDD-kontrakt, en tidsbestemt løsansættelse af den slags, arbejdsgivere foretrækker, er man proletariat i Frankrig.
Løst ansat er »Bad«, som Michael Jackson sang det. Slet ikke ’det nye sorte’, selvom det vitterligt er sort. De løstansatte har nemlig især en anden farve.
Indtil for nylig har jeg altid tænkt, at ’vi’ gjorde det anderledes i Danmark. »Do You Remember,« synger Jackson også, og selvfølgelig handler det om forelskelse. Eller som vi også sang i Danmark: »Glemmer du, så husker jeg det ord for ord«.
Så hvad er det, jeg ikke kan glemme her?
Jeg lander i Danmark, og det er 1. maj. Jeg lander også ved torvehallerne i København, der minder mig lidt om stormagasinerne i Paris. Fred med at folk er velhavende. Man bliver altid kun så rig, som et samfund tillader én at blive, men det synes, som om vi har glemt det. Minderne har jeg dog lov at have, om dengang man ikke gav folk skylden for, om de var i arbejde eller ej, men vidste, at det altid er store drifter i økonomiske systemer, som skaber klasser og skel.
Torvehallerne ligger et stenkast fra Fælledparken. Her ser jeg især mørklødede mennesker samle flasker og dåser op med en iver, som ligner nødvendighed. På tv-skærmene ser vi ministre blive angrebet af arbejdere, som er vrede. Jeg var lige rejst gennem Europa – var det derfor, jeg især så dem, der samlede flasker op efter de andre?
Lige om lidt er det ikke kun de mørke, der har brug for at samle flasker, fordi de er røget hen i en kategori, som er det nye proletariat; dem, der ikke har arbejde.
Og så er det, jeg mangler en sang. Ikke engang en sjov sang finder jeg i min hjernes youtube. Jeg ser en situation, der har været så typisk for Frankrig, brede sig til Danmark. Hvis du har arbejde, har du råd til café au lait og demonstration. Hvis du er arbejdsløs, burde du tage dig sammen. Feje fortov. Samle flasker. Være sort.
Den eneste sang, jeg kommer i tanke om og skyder fra mig, er den, som en smuk, blond, ung mand synger i den mest uhyggelige scene i filmen Cabaret, som foregår i Tyskland i 1931. Den hedder noget med ’Fædreland’, og alle rejser sig og synger lykkeligt med, mens de gør et tegn med hånden. Jeg rejser igennem Europas supermarked, og jeg troede virkelig, vi var kommet videre fra alt det med Solkongens hof.
 
Tine Byrckel er psykoanalytiker og manuskriptforfatter
",4.0,7. maj 2013," Da jeg kører ind mod Paris for at tage en flyver til København, fortæller de over radioen, at det nu atter går vældig godt for de parisiske stormagasiner. Det gør det, fordi de omsider har fattet, at de skal satse på, at også de meget rige på et tidspunkt kommer en tur over Paris. April in Paris, som sangen lyder – vistnok kun, fordi man bare ikke kan synge May på den melodi."
3457,/debat/2014/12/nye-regler-gamle-problemer,"Nye regler, gamle problemer",Jesper Christensen," Ja, Socialministeriet har nu slået fast, at udlændinge fra EU har ret til ophold på danske herberger, hvis de er i målgruppen og har lovligt ophold i landet. Og ja, det vil medføre ændringer i Københavns Kommunes praksis. Så langt har Information og de organisationer, der forleden udtalte sig i artiklen »Herbergers afvisning af hjemløse EU-borgere er ulovlig«, ret. Når det er sagt, er jeg nødt til at sige, at den ændrede praksis vil få meget lille betydning, og at den ikke vil løse de problemer, som fattige udlændinge oplever og skaber i dag.
Sagen er, at det er de færreste af de mange fattige udlændinge, der er i målgruppen for en plads på et dansk herberg. Det er nemlig ikke nok at være boligløs, fattig eller arbejdsløs. Problemerne skal bunde i sociale problemer som misbrug eller sindslidelse. Og selv blandt de udlændinge, der har så alvorlige problemer, er det langt fra sikkert, at herberget kan hjælpe. For ifølge udlændingeloven mister man retten til at opholde sig i Danmark, hvis man ligger til last for samfundet og ikke har realistisk mulighed for at finde arbejde.
Med andre ord: Udlændingelovens krav om lovligt ophold og servicelovens krav om, at en person skal være i målgruppen, efterlader i meget lidt plads til udlændinge på herbergerne. Det siger jeg ikke for at fritage kommunen for ansvar. Tværtimod siger jeg det for at minde om, at kun lidt har ændret sig, og at vi stadig ikke har fået eller fundet de rigtige værktøjer til at løse problemet.
Ikke et lovbrud
Københavns nye transitprogram, der går i gang fra nytår, bliver et af de værktøjer. Ligesom på herbergene skal programmets brugere have lovligt ophold i Danmark. Men målgruppen bliver bredere. Fokus i transitprogrammet bliver at løse akutte problemer, og at hjælpe udlændinge med at vende hjem på en fornuftig og bæredygtig måde.
Jeg håber, at programmet giver os gode erfaringer og metoder, så vi kan løfte indsatsen op til en national indsats for de mange fattige udlændinge, der risikerer at strande i et udsigtsløst liv på gaden i Danmark.
Lad mig til sidst sige, at Københavns Kommune længe – både offentligt og direkte – har efterlyst afklaring om herbergernes pligt til at hjælpe udlændinge. Mens vi ventede, har vi handlet efter de meldinger, vi gennem tiden har fået fra ministeriet. Nej, vi ændrede ikke praksis som følge af folketingsvaret i foråret. Men det gav anledning til endnu en efterlysning af klare svar. Det er hverken seriøst eller konstruktivt at kalde det et lovbrud.
Jesper Christensen, socialborgmester i København (A)
",0.0,31. december 2014,"Jeg håber, at programmet giver os gode erfaringer og metoder, så vi kan løfte indsatsen op til en national indsats for de mange fattige udlændinge, der risikerer at strande i et udsigtsløst liv på gaden i Danmark."
4863,/debat/2014/06/kritikken-brasiliens-fodbold-vm-fuld-myter,Kritikken af Brasiliens fodbold-VM er fuld af myter,Marina jakobsen," I dag fløjtes fodboldfesten i gang i Brasilien. Men optakten til VM har været alt andet end festlig. Hele projektet har på det seneste været genstand for en voldsom kritik både i brasilianske og internationale medier, hvor VM er blevet beskrevet som en tragisk fortælling. Klagesangen har især gået på, at dette VM er det dyreste nogensinde, og at ressourcerne tages fra statens budget, der i stedet burde bruges på alt fra uddannelse til sundhed. Resultatet har været opstande og store demonstrationer.
Det er imidlertid værd at bemærke, at den voldsomme kritik, der ikke mindst retter sig mod den siddende præsident, Arbejderpartiets Dilma Rousseff, kommer utrolig belejligt for den brasilianske opposition. I år er nemlig valgår, og Rousseff står til at vinde allerede i første valgrunde, hvis der var valg nu. Men hvis det lykkes at vende stemningen omkring VM fra en folkefest til en kritik af de politiske ledere, vil det naturligvis gavne hendes udfordrere.
Eliten sidder på medierne
De brasilianske medier, anført af TV Globo, udgør stadig en betydelig magtfaktor i landet trods de sociale mediers stigende gennemslagskraft. Globo tilhører den del af den økonomiske magtelite, som har svært ved at forlige sig med, at der blæser kraftige demokratiske vinde over landet, og med, at Arbejderpartiet på sine 12 år i regeringskontorerne har gjort mere for landet, end eliten nogensinde har formået.
Tidligere har Brasilien været ledet af politiske ledere fra overklassen – når det ikke har været styret af militæret, som gang på gang satte de lovgivende instanser ud af kraft. Overklassen har gjort det samme i Brasilien, som den gør andre steder, hvor demokratiet ikke er særligt rodfæstet: blandet statens økonomi med sin private økonomi. Det har skabt en udbredt korruptionskultur, som giver grobund for mistillid til det politiske system og til de offentlige instanser. Eliten har med andre ord skabt anlæg til den skepsis, som den ved hjælp af en smædekampagne mod VM forsøger at vende mod den regerende præsident.
Overklassen har været vant til suverænt at bestemme landets skæbne. Men den har været væk fra præsidentpaladset i 12 år og har nu udsigt til yderligere fire år uden for regeringskontorerne. Derfor gælder alle kneb i dens valgkamp – også at bekæmpe den sport, som er så tæt forbundet med den brasilianske identitet. At lave kampagne mod værtskabet for VM i fodbold må betragtes som en kamp mod det, der skaber stor glæde for så mange i landet.
Jo, Brasilien har råd
Den skarpe kritik af VM har fået Brasiliens tidligere præsident Lula til at give svar på tiltale i en række internationale medier. Han gør det ikke alene for at forsvare et projekt, som han selv iværksatte og stadig støtter, men også for at informere om, hvad der reelt foregår i Brasilien. Denne opgave burde journalister tage sig af, især når det drejer sig om tal og fakta. Men de har kritikløst reproduceret en sekterisk og irrational debat skabt af de brasilianske kolleger.
Det gælder ikke mindst de fordrejede informationer om udgifterne i forbindelse med afholdelsen af VM. Gang på gang har man agiteret for, at landet ikke har råd til så store udgifter, og for at ressourcerne til fodboldfesten tages fra langt vigtigere områder.
Men Brasilien er i dag verdens syvendestørste økonomi. Det er ikke skandaløst, at en så stor økonomi investerer 26 milliarder reais svarende til 65 milliarder kroner i byggeri af sportsarenaer og infrastruktur. Beløbet svarer til, hvad landet bruger om måneden alene på uddannelsesområdet. Oven i købet blev kun 8 milliarder anvendt til stadioner. Rigtig mange af de resterende penge er blevet brugt til nye lufthavne og udvidelse af kapaciteten i de nuværende, som under alle omstændigheder skulle udbygges for at betjene et stigende antal rejsende. Lufttrafikken er steget fra 33 millioner i 2003 til 111 millioner passagerer i dag. Det er altså Det Civile Luftfartssekretariat, som har fået tilført det største beløb, ikke sportsministeriet, som tager sig af VM. Oven i det er det offentlige transportsystem i alle store byer blevet forbedret. Det samme gælder havnene.
Turismen boomer
Og hvad angår selve stadionbyggeriet, er det værd at se på de store gevinster, Brasilien høstede, da landet i 1950 var vært ved VM. Dengang byggede man verdens største fodboldstadion, Maracanã, i Rio de Janeiro. I dag er det et af byens vartegn og hjemsted for forskellige sportslige og kulturelle begivenheder. En hvilken som helst rockstjernes store drøm er at fylde Maracanã med fans, som det lykkedes for blandt andre Tina Turner og Bruce Springsteen. Det samme vil ske denne gang. Alt, hvad der er blevet bygget op til dette VM, forbliver i landet til glæde og gavn for mange i deres dagligdag.
Ud over infrastruktur og stadionbyggeri, er der også blevet investeret kraftigt i sikkerheden i landet. Lonely Planet udnævnte Brasilien til best in travel i 2014. Turismen er vokset med 5,6 procent, hvilket er verdensrekord – seks millioner turister har besøgt landet det seneste års tid. En investering på 2 milliarder reais har sørget for uddannelse til 157.000 mennesker, der skal tage sig af gæsternes og af brasilianernes sikkerhed, hvilket betyder, at sikkerheden er i top, og turisteventyret kan fortsætte. I Brasilia, hovedstaden, er der blevet bygget et nationalt center, der råder over avanceret teknologisk udstyr til at overvåge sikkerheden i hele landet.
Investeringer med fornuft
Pengene er altså ikke fosset ud af statskassen til letsindige aktiviteter, sådan som medierne skriver om. De er lånt ud af Brasiliens Nationale Bank for Social og Økonomisk Udvikling (BNDES), som har til formål at fordele ressourcerne i landet, og som bygger sit arbejde på en regional udviklingsmodel, der bliver studeret og efterlignet bl.a. i Den Europæiske Union. BNDES’s investeringer følger bæredygtighedsprincipper, og banken er en aktiv spiller i Sydamerikas integrations- og udviklingsprojekter.
Det interessante er, at en hvilken som helst journalist kan finde frem til disse informationer, hvis han har en ærlig vilje til at grave bag om myten om, at pengene bliver brugt forkert. Faktisk har forbundsregeringen lagt alle udgifter åbent frem på diverse hjemmesider. Beregninger viser, at hver en real investeret i forbedret infrastruktur vil vende femdobbelt tilbage, og at turismen allerede har indbragt 25 milliarder reais. Samtidig er der skabt over en million permanente arbejdspladser.
Trods den vedvarende kritik støtter 63 procent af befolkningen fortsat VM – fakta viser altså en ganske anden virkelighed end den, medierne fremturer med. Fodbold har altid samlet brasilianerne på tværs af klasse og race.
Det Brasilien, som er vært for verdens største fodboldfest i år, er ikke elitens som i 1950, men et land som i de seneste 12 år har demonstreret, at det er muligt at kombinere en social og menneskelig bæredygtig politik, som tilgodeser de mindre privilegeredes rettigheder med markedet. Det er den historie, medierne burde fortælle i anledningen af VM i fodbold 2014.
Marina Jakobsen er ph.d. i filosofi og videnskabsteori
",10.0,12. juni 2014,"Og hvad angår selve stadionbyggeriet, er det værd at se på de store gevinster, Brasilien høstede, da landet i 1950 var vært ved VM. Dengang byggede man verdens største fodboldstadion, Maracanã, i Rio de Janeiro. I dag er det et af byens vartegn og hjemsted for forskellige sportslige og kulturelle begivenheder. En hvilken som helst rockstjernes store drøm er at fylde Maracanã med fans, som det lykkedes for blandt andre Tina Turner og Bruce Springsteen. Det samme vil ske denne gang. Alt, hvad der er blevet bygget op til dette VM, forbliver i landet til glæde og gavn for mange i deres dagligdag."
5861,/debat/2014/01/laeserbreve-14,Læserbreve,," 
	Millionærskat vil skade velfærd

	Benjamin Dickow, DI

	Den 10. januar skrev skatteordfører Lisbeth Bech Poulsen (SF), at hun støtter SFU’s ambition om en millionærskat. De mener, at de bredeste skuldre skal løfte den største del af skattebyrden, så der bliver flere penge til de svageste. Sandheden er, at de mest produktive allerede bærer en uforholdsmæssig tung skattebyrde; og at en millionærskat giver færre penge i statskassen.

	Skatteministeriet har opgjort, at den ene procent, som kan blive ramt af en millionærskat, tjener 6 procent af den samlede indkomst, men betaler over otte procent af indkomstskatten. Der er derfor ikke belæg for, at de ikke bærer deres del af byrden. For en topskatteyder er skatten på den sidst tjente krone 68 procent inklusive afgifter. De får altså kun en tredjedel af gevinsten ved en ekstra indsats. Den andel vil SFU sænke, selv om OECD har konkluderet, at det vil skade vækst og velstand. Herhjemme har vismændene beregnet, at en millionærskat er så skadelig, at skatteindtægterne direkte falder. En ny DI-analyse viser også, at uden topskatten vil velstanden vokse med 16 milliarder kroner.

	DI har en vision om et Danmark i vækst og balance. Forudsætningen er en fornuftig skattepolitik. Den målsætning bør alle politikere bakke op om.

	3F skaber social dumping

	Carsten Kofoed, København

	Den 2. januar var 3F’s formand Per Christensen i P1 Business, hvor han, i selskab med DI’s administrerende direktør Karsten Dybvad, diskuterede perspektiverne for dansk økonomi i 2014. Selv om over 30.000 mennesker i 2013 røg ud af dagpengesystemet som følge af dagpengereformen, og selv om a-kassernes medlemmer i flere omgange har set deres delvist selvfinansierede arbejdsløshedsforsikring udhulet, mener Per Christensen ikke, at dagpengeperioden på to år skal øges. Det skal nævnes, at en tredjedel af dem, der røg ud af dagpengesystemet i 2013, er 3F-medlemmer. I 2014 vil yderligere 14.000 ledige miste deres dagpenge. Da arbejdsløshed som udgangspunkt ikke er selvforskyldt, og eftersom en længere dagpengeperiode mindsker arbejdsgivernes pres på løn- og arbejdsvilkår, burde en tidsubegrænset ret til dagpenge være et principielt krav fra 3F og hele den samlede danske fagbevægelse. 3F er med sin støtte til dagpengereformen medansvarlig for tusindvis af 3F’eres sociale deroute. Hvad kan de bruge Per Christensen til, når 3F støtter regeringens sociale dumping.

	Tag ansvar for akuttelefon

	Finn Rudaizky, medlem af Region Hovedstaden

	»Overfladiske konklusioner kan ikke bruges til noget«, skriver Tom Pedersen fra Rigshospitalet den 10. januar, som svar på min oplysning om, at en patient på Rigshospitalet var i akut livsfare på grund af svigt i 1813-systemet.

	Problemet for Akuttelefon 1813, Rigshospitalet og Tom Pedersen er, at min oplysning rent faktisk er korrekt. Det fremgår af en navngiven speciallæges notat efter undersøgelse af patienten. Lægen skriver: »Har set og undersøgt patient på Rigshospitalet i dag, som ikke kunne komme igennem til 1813, og som var i akut livsfare med sine oplagte symptomer på blodprop i hjernen og på grund af telefonproblemerne derfor initialt valgte at blive hjemme. Patienten vidste jo ikke, hvad hun fejlede. Hendes prognose er klart forringet, og hun risikerer livslange følger fordi 1813 ikke svarede. Hun skulle have været indlagt direkte på en neurologisk afdeling med kørsel 1«. Overfladisk og respektløs afvisning af alvorlige livstruende forhold kan åbenbart ikke bruges til noget. Dette skal ikke fejes ind under gulvtæppet under falsk påskud af såkaldt tavshedspligt. Det er en offentlig sag, når det offentlige system ikke fungerer. Det gælder også for 1813 og Rigshospitalet.

	Ledige er ikke lagervarer

	Aase Bak-Nielsen, Roskilde

	Hvad er det dog for et budskab, Carsten Koch-udvalget kommer med den 12. januar. Han mener, at de arbejdsledige skal anses som lagervarer, som kommunerne skal prøve at sælge til virksomhederne. Hvad er det for et kalkulerende menneskesyn? Jeg troede, at vi var kommet over den tid, hvor mennesker blev solgt til virksomhedsejere. Prøv i stedet at sørge for, at der tilbydes ordentligt arbejde til folk.

	At arbejdsgiverforeningen glæder sig over ideen undrer mig ikke, men støtter en socialdemokratisk regering virkelig en sådan form for menneskehandel?

	Hvorfor skrotter vi ikke bilen?

	Eva Bertram, København

	Kommunalt ansatte må nu ikke længere tage en smøg i deres pauser. Gad vide, om de må tage en tur i bilen? Ifølge tilgængelige oplysninger fra organisationen Grøn Profil og Lungeforeningen dør cirka 2.000 personer hvert år, på grund af passiv rygning.

	Til gengæld dør der 3.400 årligt af forurening fra mikroskopiske dieselpartikler fra biler. Men på dette område er evidensbaserede statistik måske slet ikke interessante?
",0.0,14. januar 2014,	Millionærskat vil skade velfærd
1920,/debat/2015/08/sydamerika-kamp-korruptionen,Sydamerika i kamp mod korruptionen,Jens Lohmann," 12 års fængsel. Så hård var den seneste dom, en forbundsdommer i mandags afsagde i den hidtil største korruptionsskandale i Brasiliens historie, petrolão. Den tidligere chef for den statslige oliegigant Petrobras’ internationale afdeling, Néstor Cervero, blev dømt for korruption og hvidvask af penge i forbindelse med bestikkelse af flere politikere og private selskaber. Dommen åbner for nye udløbere i den politisk betændte milliardskandale. Blandt andet peger den på den konservative formand for Kongressens andetkammer og præsident Dilma Roussefs tidligere koalitionspartner, Eduardo Cunha.
Petrolão er den seneste i en lang række korruptionsskandaler i Brasilien. I 1992 blev den konservative præsident, Fernando Collor de Mello (der havde lovet at bekæmpe korruptionen) tvunget til at træde tilbage på grund af korruption. I 2005 truede en omfattende stemmekøbsskandale, kendt som mensalão, den populære præsident Luiz Inácio ’Lula’ da Silva. Hans nærmeste rådgiver, José Dirceu, blev dømt, Lula slap – og blev genvalgt i 2006.
Nu bliver Dirceu så efterforsket for sin mulige rolle i petrolão, som begyndte i 2006 – og Lula for sin mulige rolle i mensalão.
Udviklingen og de omfattende protester med flere hundrede tusind på gaden i omrking 200 byer i søndags får nu højrefløjen til at vejre morgenluft. Den vil have præsident Dilma Rousseff stillet for en rigsret. Lykkes det, vil det dog næppe løse noget. Dels er højrefløjen mindst lige så fedtet ind i korruption som regeringen, dels vil det næppe løse den økonomiske krise Brasilien befinder sig i med udsigt til negativt vækst i år.
Ikke kun i Brasilien
Udviklingen i Brasilien er dramatisk, men langt fra enestående i Latinamerika. Korruption, magtmisbrug og protester er normen snarere end undtagelsen. I Guatemala – et af kontinentets mest voldsplagede lande – er folk i over tre måneder gået på gaden hver lørdag for at kræve stop for korruption, magtmisbrug, vold og straffrihed. Det første resultat kom den 8. maj efter den første store demonstration, da vicepræsident Roxana Baldetti måtte træde tilbage, sigtet for tilegnelse af offentlige midler. Nu kræver demonstranterne præsident Otto Pérez Molinas afgang.
I nabolandet Honduras, som har verdens næsthøjeste mordrate, og hvor medier og journalister dagligt forfølges, er tusinder af især unge gået på gaden hver fredag de seneste to måneder i protest mod korruption, overgreb og straffrihed.
I Mexico er regeringen stærkt presset af utallige protester mod vold, forsvindinger, systematisk korruption, magtmisbrug og straffrihed.
I den anden ende af kontinentet i Chile, der ellers har ry som et af Latinamerikas mindst korrupte lande, har præsident Michele Bachelet og hendes regering fået en plet, som er svær at vaske af . Efter afsløringen først på året af, at hendes søn havde brugt insider-viden til at spekulere i jord, er tilliden til hende styrtdykket.
I Panama bliver tidligere præsident Ricardo Martinelli, der afsluttede sin embedsperiode for ti måneder siden, nu efterforsket for sin mulige medvirken i en sag om returkommission i forbindelse med nødhjælp til udsatte lokalsamfund og store anlægsarbejder.
Korruptionens kultur
Mange politikere vinder valg på løfter om bekæmpelse af korruption, hvorefter de tager en luns af kagen. Sådan har det været i generationer. De fleste har resigneret, især hvis regeringerne har kunnet fremvise økonomiske og sociale fremskridt.
De høje priser på energi, råvarer og fødevarer de seneste par årtier har betydet en stor økonomisk vækst i det meste af Latinamerika. Det har betydet en større kage at dele. Korruptionen er vokset kvantitativt samtidig med, at der har været midler til at bekæmpe fattigdom og forbedre sundhedsvæsen, uddannelse og infrastruktur.
Men nu er det slut. De høje årlige væksttal er i bedste fald reduceret til et par procent. Brasilien har måttet nedskrive forventningerne til under nul procent i år, og for 2016 ned til minus to procent. Det mærkes mange steder og er med til at øge utilfredsheden, ikke mindst når regeringerne skærer i sundhed, uddannelse og sociale ydelser, samtidig med at grådige politikere rager til sig. Korruption og økonomisk nedtur er en brandfarlig cocktail.
Magten griber til vold
Volden ligger ikke langt væk – både den vold, der udspringer af den sociale og politiske utilfredshed, og den vold, magthaverne griber til for at bevare kontrollen. Det har de har gjort i generationer. Ofte i samarbejde med den organiserede kriminalitet, som i dag i domineres af narkokartellerne.
Dette er tydeligst i Mexico, hvor kartellerne har direkte og indirekte kontrol med op mod halvdelen af det offentlige, især på lokalt og regionalt niveau. Politi og militær er gennemkorrupte og synes nogle steder helt uden for statens kontrol.
Selv om utilfredsheden med korruptionen – og den ulighed, diskrimination, vold og straffrihed, der knytter sig til den – er voksende, er den svær at få bugt med. Generationer med korruption har lært latinamerikanerne en slags ’sund fornuft’, der gør korruptionen til en integreret del af deres adfærd, gør korruptionen til en del af dagligkulturen, som bl.a. indebærer, at mange ser det som en selvfølge, at den, der har en stilling eller et hverv, er forpligtet til at hjælpe slægtninge og venner. Folk ønsker ikke at være korrupte, men det er uundgåeligt i det meste af Latinamerika. Demonstrationerne viser, at nok er nok.
Jens Lohmann er journalist med speciale i Latinamerika og har bl.a. skrevet ’Noget for noget. En håndbog om korruption’ (2005)
",0.0,21. august 2015,"I Mexico er regeringen stærkt presset af utallige protester mod vold, forsvindinger, systematisk korruption, magtmisbrug og straffrihed."
10486,/debat/2012/02/saeregen-publikationsform,En særegen publikationsform,Preben Wilhjelm," Oprindelig var der ikke tale om nogen publikation, men alene et seminar om PET-kommisionens beretning på Det kgl. Bibliotek 25.06.2010, hvor jeg for mit vedkommende udtrykkeligt var bedt om en kritik af beretningen. En måneds tid før seminaret blev jeg og de øvrige oplægsholdere kontaktet af arrangøren, Rasmus Mariager, som fandt, at programmet var blevet så lovende, at han gerne ville udgive hele seminaret i bogform, hvorfor han bad os om at levere oplæggene på diskette med henblik på en hurtig udgivelse, forventeligt i efteråret 2010. Det indvilgede jeg i.
Efter seminaret ændrede han projektet. Nu skulle vi alle have et par måneder til at ”rette til i for-hold til den diskussion, der var på seminaret”, som det udtrykkes i forordet. Jeg protesterede med den begrundelse, at det så ikke ville være en udgivelse af seminaret men føre til, at nogen kunne polemisere uden mulighed for genmæle, at enhver burde stå ved sit oplæg fra seminaret og lade læserne bedømme, at der ikke havde været nogen diskussion af betydning, og at man i givet fald burde have sat en referent på diskussionen i stedet for at åbne for argumenter, som slet ikke hav-de været fremført på seminaret, og som en evt. modpart ikke fik lejlighed til at kommentere.
Min protest blev afvist og redaktøren fastholdt den ændrede model. Jeg så ingen anledning til at skrive mit bidrag om og afleverede det derfor ordret som fremsagt på seminaret. Og jeg har ikke haft lejlighed til at se endsige kommentere de øvrige bidrag i deres endelige form før udgivelsen. Derimod er især Morten Heibergs bidrag ændret betydeligt, herunder tilføjet halvanden side po-lemik mod mit oplæg, som tyder på, at han har haft mit oplæg i hænde.
Morten Heibergs fem kritikpunkter
Hvis vi ser bort generaliseringer som at jeg er en dårlig læser, at argumentationen halter, at jeg misforstår Kommissionens konklusioner og begrebsanvendelse og at jeg enten ikke har læst eller ikke forstået teksten, så fremfører MH seks konkrete kritikpunkter:
1. Anders Nørgaard-sagen
I mit indlæg siger jeg, at ”Kommissionen bekræfter de forhold, som … var den direkte anledning til, at der blev iværksat en undersøgelse. Det drejer sig om Anders Nørgaards virke som agent for PET og om PET-chef Arne Nielsens hemmelige instruks.” Nej, siger MH, ”Kommissionen tilba-geviser tværtimod samtlige beskyldninger rettet mod myndighederne i Anders Nørgaard-sagen.”
Der er vist én her, der ikke kan læse eller forstå. Jeg har ikke sagt et ord om beskyldninger i An-ders Nørgaard-sagen, men om faktiske oplysninger, endda præciseret som ”Anders Nørgaards virke som agent for PET”.
Når der overhovedet er grund til at nævne det, er det fordi Anders Nørgaards beretning i TV2 i sin tid blev modtaget med mistro i dele af pressen og på Christians-borg. Men det ville have været en sensation, hvis Kommissionen havde bestridt Anders Nørgaards beretning, eftersom det vakte betydelig opsigt allerede den 1. april 1998, da Anders Nør-gaards oplysninger om sit virke for PET blev bekræftet i den redegørelse, som PET-chef Birgitte Stampe afleverede på krav fra justitsministeren foranlediget af de to TV-udsendelser.
Der er således ikke skygge af grundlag for MHs kritik på dette punkt. Det er ham selv, der kort-slutter fra agentens faktiske virke til Kommissionens juridiske vurdering af dette virke. Den kon-statering, MH kritiserer mig for, står oven i købet i afsnittet om ”De faktuelle oplysninger” i PET-Kommissionens beretning, mens jeg behandler ”Kommissionens konklusioner” i et helt an-det afsnit. Men det har åbenbart ikke været nok til at forhindre MHs sammenrodning.
2. Notatet af 14. september i PETs arkiv
Jeg opregner 15 forhold, som taler imod Kommissionens såkaldte ’rekonstruktion’, hvorefter ju-stitsministeriets hemmelige notat af 14. september skulle have status af regeringsgodkendt for-tolkning af den erklæring, regeringen fremsatte 16 dage senere om stop for registrering alene på grundlag af lovlig politisk virksomhed. MH påviser, at det ikke er korrekt, når jeg herunder anfø-rer, at notatet aldrig er funder i PET, men kun i Justitsministeriets arkiv.
Det er en fejl fra min side. Hvordan den har sneget sig ind, kan jeg ikke forklare, eftersom hele afsnittet i PET-kommissionens beretning, som MH henviser til, i mit eksemplar er forsynet med markeringer vedrørende den kopi, som er fundet i PET. Jeg skulle have holdt mig til det påfaldende i, at PET-chef Birgitte Stampe i 1998 åbenbart ikke kender dette ifølge ’rekonstruktionen’ helt centrale dokument, og at hun i sin arkivsøgning gennem fem måneder ikke finder nogen kopi af det.
I forbifarten vil jeg blot konstatere, at MH totalt forbigår de 14 øvrige forhold, som rejser seriøse spørgsmål om notatets status, spørgsmål som PET-kommissionen ikke har besvaret, ja end ikke stillet, og som jeg rejste over for MH og hans kollega under vores meningsudveksling i Informa-tion allerede i august 2009.
3. PET-chef Arne Nielsens kendskab til notatets status
MH skriver, at jeg påstår, at ”Arne Nielsen slet ikke blev informeret om notatet”. Det har jeg ik-ke påstået. Jeg har derimod rejst spørgsmålet: ”Hvis notatet var den autoriserede ’fortolkning’af regeringserklæringen, hvorfor blev PETs chef Arne Nielsen så ikke informeret herom?”
At PET har modtaget en kopi af notatet umiddelbart efter regeringserklæringen af 30. september fremgår af , at der allerede den 2.oktober arbejdes på et udkast til en rundskrivelse til politikred-sene (bind 3, s. 52). Men der er ikke i beretningen nogen oplysning om, at man før mødet den 22. oktober i Embedsmændenes Sikkerhedsudvalg får det præsenteret som ”udtryk for regeringens politik”.
Og det fremgår af beretningen (s. 54), at man i PET endnu den 27. november drøfter, hvordan det egentlig skal forstås. Det er således en kendsgerning, som det også fremgår af Kommissionens beretning, at Arne Nielsen til sine medarbejderes forbitrelse beordrer og gennem to måneder gennemfører destruktion af registreringer, som fortsat ville have været tilladt, hvis han havde opfattet notatets status og dets fortolkning af regeringserklæringen på samme måde, som Kommissionens ’rekonstruktion’ lægger op til.
Det gjorde han åbenbart ikke. Og det er dét, mit spørgsmål går på. Ikke som MH påstår, at han ”slet ikke blev informeret om notatet.”
4. Notatet indarbejdet i PETs instruks?
Jeg konstaterer, at det er urigtigt, når MH (og Ditlev Tamm) hævder, at notatet blev indarbejdet i PETs instruks, eftersom det kun var selve regeringserklæringen uden forbehold af nogen art, der blev indarbejdet i instruksen. Det kritiseres af MH, som påpeger, at Kommissionen anvender or-det instruks både om PETs skriftlige instruks, som går tilbage til 1953, og til ”den udførelsesor-dre, som notatet indgår i”.
Det sidste kan jo så omfatte et hvilket som helst notat fra ministeriet, eller måske endda fra PETs egen ledelse, som kan betegnes som en ’udførelsesordre’. At Kommissionen anvender ordet på både det ene og det andet, er dens problem. Jeg anvender ordet på PETs skriftlige instruks, præcis som skiftende justitsministre har gjort, når de de har informeret Folketinget, og som Thestrup gjorde, da han meddelte regeringen og senere Folketinget, at rege-ringserklæringen af 30. september nu var indarbejdet i PETs instruks. I denne instruks blev 14. september-notatet ikke indarbejdet, og det er dét, jeg konstaterer, hverken mere eller mindre.
5. Regeringsmøder contra udvalgsmøder
MH påstår, at jeg ”blander regeringsmøder og udvalgsmøder sammen i en stor pærevælling.” Desværre anfører han ikke ét eneste eksempel. Jeg har tværtimod bidraget til at opklare en sam-menblanding. I et PET-notat er det anført, at man har fået oplyst, at 14. september-notatet blev omdelt på et møde i regeringen den 25. september 1968. Ditlev Tamm har hævdet det samme i et indlæg i Berlingske Tidende.
I Kommissionens beretning anføres i en fodnote (s. 48), at der ’formentlig’ var tale ikke om et regeringsmøde, men et møde i regeringens sikkerhedsudvalg. Jeg har påvist, at det med sikkerhed kan fastslås, at det ikke var på et regeringsmøde. Jeg har i Rigs-arkivet gennemgået samtlige referater fra regeringsmøderne i hele VKR-regeringens levetid 1968-71. Møderne er fortløbende nummereret, og samlingen er komplet. Der var ganske enkelt ikke noget regeringsmøde den 25.september.
Så meget om sammenblandingen af regeringsmøder og udvalgsmøder.
Men måske tænker MH på sammenblanding af regeringsmøder og ministermøder. Jeg har været nødt til at benytte begge udtryk om en og samme ting, nemlig møder i hele regeringen. Det skyl-des ganske enkelt, at Kommissionen konsekvent kalder dem regeringsmøder, mens regeringen selv (og Rigsarkivet) kalder dem ministermøder. Når jeg henviser til eller direkte citerer fra Kommissionsberetningen, har jeg fundet det rigtigst at citere korrekt og kalde dem regeringsmø-der.
Når jeg derimod citerer fra Rigsarkivets referater fra disse møder, bruger jeg regeringens og Rigsarkivets betegnelse ministermøder. Men det kan næppe være min fejl, at PET-kommissionen ikke holder sig til regeringens egen betegnelse for disse møder.
6. Forvaltning i strid med regeringserklæringens ordlyd?
MH citerer mig korrekt for, at ”regeringserklæringen aldrig blev forvaltet efter ordlyden.” Det er ikke rigtigt, siger MH ”for ordet ’alene’ betød jo, at det fremover netop var et andet forhold end borgerens politiske ståsted, der skulle bære registreringen. Det princip efterlevede PET, og ord-lyden blev dermed fulgt.”
Det er ganske enkelt ikke rigtigt. Og man kan ikke, som MH, hævde, at kritikerne har overset or-det ’alene’. Det kan begrunde, at borgerens lovlige politiske virksomhed gerne må registreres, bare der også er noget andet. Jeg har selv givet eksempler på, at forbeholdet allerede i 1969 blev tolket så vidt, at en registrering af politisk ståsted blev ’båret’, som MH siger, af en simpel over-trædelse af politivedtægt (plakatophængning).
Det var medlemmer af Radikal Ungdom, det gik ud over. Om politisk registrering også kan ’bæres’ af en østrejse, som MH mener, kan diskuteres. Her er ikke tale om overtrædelse af noget som helst. Og Thestrup selv mente, som jeg har påvist, ikke at det kunne begrunde registrering.
Hvad der er helt uden for diskussion, men som MH totalt fortrænger, er, at Arne Nielsens ordre af 19. december 1968 udtrykkeligt kræver registrering alene på grundlag af lovlig politisk virk-somhed, altså uden et andet forhold, ”der skulle bære registreringen”, som MH udtrykker det. På mødet i PETs ledelse den 27. november siger Arne Nielsen, at det er ”ganske klart, at sager, hvori der alene forelå oplysninger om lovlig politisk virksomhed, være sig for DKP, SF, VS eller nazistiske gruppedannelser, skulle udrenses af registraturen” (bind 3, s. 54).
Men hans ordre af 19. december lyder: ”Følgende personer skal registreres, også hvis de alene er kendt som med-lemmer af …”, hvorpå der opremses lands- og københavnsledelser for DKP, DKU, VS og SUF, alle fuldt lovlige organisationer. Det er denne ’udførelsesordre’, eller skal jeg kalde det instruks, jeg henviser til med konstateringen af, at regeringserklæringen aldrig blev forvaltet efter ordly-den. Skulle jeg have været helt præcis, skulle jeg have undtaget de første godt to måneder, hvor der blev makuleret i overensstemmelse med regeringserklæringens ordlyd. Men efter Arne Niel-sens ordre kan MH umuligt hævde, at der ved siden af den lovlige politiske aktivitet var ”et an-det forhold, der skulle bære registreringen”, og at ordlyden dermed blev fulgt.
Til trods for, at det var afsløringen af Arne Nielsens ordre, der endegyldigt nødvendiggjorde kommissionsundersø-gelsen, medtages den i modsætning til de andre afgørende dokumenter ikke i bogen, så læserne selv kan se, at han udtrykkelig skriver ”også hvis de alene er kendt som …”og dermed demente-rer MHs påstand.
Morten Heibergs argumentation i øvrigt
MH skriver, som han også sagde på seminaret, at forsvarsminister Ninn-Hansen på et møde i re-geringens sikkerhedsudvalg den 9. september 1968 ’bramfrit’ forklarede bl.a. PETs og FE’s che-fer, hvad der skulle ske. ”Vi fortsætter som vi hele tiden har gjort, og siger udadtil, at vi nøje overholder regeringserklæringen.” Hvis det er rigtigt, er det temmelig afgørende, for i så fald har de radikale medlemmer af sikkerhedsudvalget, statsminister Hilmar Baunsgaard og nedrust-ningsminister Kresten Helveg Petersen, stiltiende godkendt bedraget.
Men det er ikke rigtigt. Det foregik ikke i regeringens sikkerhedsudvalg, og Baunsgaard og Hel-veg var ikke til stede. Det gjorde jeg opmærksom på allerede på seminaret i Det kgl. Bibliotek, uden at MH reagerede. Nu gentager han påstanden, til trods for, at det udtrykkeligt af Kommis-sionens beretning, bind 3, som han selv står som redaktør af, fremgår, at det var et separat, hånd-plukket møde på Thestrups kontor, afholdt efter mødet i sikkerhedsudvalget, og at Baunsgaard og Helveg ikke var med (s. 36).
At han gentager påstanden efter at jeg har korrigeret fejlen er én ting. Værre er, at han nærmest ophøjer Ninn-Hansens ganske uforpligtende friskfyr-bemærkninger til retskilde, mens han konsekvent ser bort fra de utallige erklæringer og garantier, som både statsministeren og justitsministeren afgav direkte over for Folketinget.
MH skriver: ”Regeringserklæringen og notatet kan ikke læses uafhængigt af hinanden.” Det kan jeg for så vidt godt erklære enig i, hvis jeg, som MH og Kommissionen, ser det hele fra PETs synspunkt. Så synes jeg blot, de mangler at forholde sig til, hvordan offentligheden, for ikke at tale om Folketinget, for slet ikke at tale om Wamberg-udvalget, skulle kunne danne sig et retvi-sende billede at PETs administration af regeringserklæringen, når de forholdes kendskab til nota-tet. Det er præcis dette demokratiske problem, diskussionen efter min mening handler om.
MH fastslår som en kendsgerning: ”Regeringens Sikkerhedsudvalg godkendte notatet den 25. september 1968.” Det er der ikke skygge af dokumentation for. Der findes intet referat fra det pågældende møde. Og det er en betydelig stramning i forhold til Kommissionens beretning, der som eneste holdepunkt kan henvise til, at Justitsministeriets kopi af notatet har påtegningen: ”Hartling, Baunsgaard, Helveg, Ninn-Hansen.” I beretningen siges det om påtegningen: ”Det må forstås således, at de pågældende ministre er blevet orienteret om notatet og dermed om Justits-ministeriets tolkning af regeringserklæringen” (bind 3, s. 49).
Det er altså udelukkende en anta-gelse. Vi ved faktisk ikke, om ministrene blev orienteret. Det støttes ikke på referat, vidneudsagn eller andet, dokumentet findes ikke i de pågældendes arkiver, og der vides intet om, hvilken form ’orienteringen’ i givet fald har haft, om notatet evt. blot refereret, eller om referatet var dækken-de.
Besynderligt nok skriver Kommissionen på den foregående side: ”Notatet blev som nævnt om-delt på et møde i Regeringens Sikkerhedsudvalg den 25. september.” Altså på s. 48 er det om-delt på mødet, på s. 49 er det blot en påtegning, som ”må forstås således”, at medlemmerne er blevet orienteret. Og når man går tilbage til stedet, hvor det skulle være ’nævnt’, at notatet blev omdelt, går det helt galt.
Det eneste sted, der kan være refereret til, er øjensynlig s. 41: ”På et møde i Regeringens Sikkerhedsudvalg den 25. september 1968 fremlagde Thestrup tilføjelsen til instruksen, som ifølge dagbogsoptegnelserne ”blev modtaget med tilfredshed”.” Det fremgår af hele sammenhængen, at det ikke drejer sig om 14. september-notatet, men om indholdet af selve regeringserklæringens registreringsforbud, herunder ordet ’alene’, som lanceres som løsningen på den politiske uenighed i regeringen. Syv sider senere bliver det uden begrundelse til, at det drejer sig om notatet, og at dette blev omdelt. Én side længere fremme er det noget helt andet, nemlig en påtegning, som fører til den antagelse, at udvalget blev orienteret.
Og nu fastslår MH, der som redaktør af bind 3 har ladet disse løsagtigheder passere, uden mindste forbehold og uden skygge af dokumentation, at Regeringens Sikkerhedsudvalg på det pågældende møde godkendte notatet.
MH gentager sin påstand i sin opremsning af de forhold, der efter hans mening giver notatet af-gørende betydning: ”Notatet blev forelagt Regeringens Sikkerhedsudvalg den 25. september 1968 (notatets godkendelse).” Det er der som ovenfor sagt ingen dokumentation for. Jeg har ud-trykt skepsis mht. de radikale ministres, specielt Helvegs godkendelse (det er ubestridt, at notatet aldrig har været presenteret for den samlede regering), men det er sådan set ikke afgørende. Til-bage bliver under alle omstændigheder, at offentligheden, Folketinget (inkl. den radikalefolke-tingsgruppe) og Wamberg-udvalget blev ført bag lyset.
De følgende punkter i MHs opremsning er rene selvfølgeligheder, som ikke på nogen måde be-kræfter notatets status, som er det, der stilles spørgsmålstegn ved. Ingen bestrider jo notatets ek-sistens eller at Justitsministeriet vil have regeringserklæringen administreret efter notatets ret-ningslinier.
Derfor er det en selvfølge, at det af Justitsministeriets departementschef præsenteres således over for PETs ledelse, at der derfra går videre til PETs medarbejdere centralt og lokalt, at disse derefter registrerer og makulerer i henhold til notatet, at Justitsministeriet overfor Wam-berg-udvalget forsvarer denne praksis (dog uden at oplyse udvalget om notatets eksistens endsi-ge ordlyd!), og så fremdeles. Det er alt sammen en logisk følge af, at Justitsministeriet hævder, at sådan skal regeringserklæingen fortolkes. Hvilket ingen bestrider at Justitsministeriet hævder. Det, der stilles spørgsmål ved, er notatets status: Er det godkendt af regeringen?
Sidste punkt i MHs opremsning er interessant, fordi det i en nøddeskal giver MHs opfattelse af hele det komplicerede sagskompleks: ”Regeringserklæringen og 14. september-notatet stemmer overens med den politik, som Socialdemokratiet, Venstre og De Konservative siden 1948 og sammen med De Radikale siden 1953 havde ført på registreringsområdet (kontinuitet).”
Med andre ord: Det har ikke været ønsket eller hensigten at ændre noget som helst! Den omfattende de-bat om og kritik af politisk registrering især i de sidste fire år op til regeringserklæringen, De Radikales krav om afskaffelse som betingelse for regeringsdeltagelse, Justitsministerens bekym-ring over indrømmelser til De Radikale, måneders arbejde i Justitsministeriet for at finde en løs-ning, de talløse garantier fra diverse ministre over for Folketinget, regeringserklæringens ordvalg om registering, som ”ikke længere må finde sted”, det er alt sammen ifølge MH blot skalkeskjul, for det har hele tiden været hensigten, også for De Radikale og for Socialdemokratiet(!), at alt skulle fortsætte uændret som det havde været siden 1948 (kontinuitet!).
At 14. september-notatet har den virkning, at regeringserklæringen tømmes for alt indhold så alt kan forblive uændret, af MH tages som bekræftelse på notatets status, det er dog en cirkelslutning i Montanus-klassen.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,24. februar 2012,"At 14. september-notatet har den virkning, at regeringserklæringen tømmes for alt indhold så alt kan forblive uændret, af MH tages som bekræftelse på notatets status, det er dog en cirkelslutning i Montanus-klassen."
12656,/debat/2011/02/selvfoelgelig-laere-krisen,Duellen: Vi skal selvfølgelig lære af krisen,Martine Seedorff Perregaard," Hvis vi skal undgå endnu en krise, er det vigtigt at forstå, hvad der gik galt i 2008. Det mener ekspert Jesper Rangvid fra Copenhagen Business School.
- Hvorfor er det en god idé med en finanskrisekommission?
»Fordi vi har haft en finanskrise, som har ført til, at arbejdsløsheden er blevet mere end fordoblet, den offentlige gæld er eksploderet, økonomien er stagneret voldsomt, huspriserne er faldet - det har været meget dyrt. Derfor synes jeg, at vi både skal prøve at forstå mere grundlæggende, hvorfor det er, at vi har været igennem en finanskrise, og endnu vigtigere - vi skal selvfølgelig lære noget, så vi kan lave nogle regler, der forhåbentlig forhindrer en ny finanskrise.«
Forebyggelse
- I stedet for at kigge tilbage på krisen, ville det så ikke være klogere at kalde det historie og så kigge fremad og fokusere på kommende problematikker?
»Der er en helt masse af de nye regler, som er blevet lavet for de finansielle institutioner, som er baseret i 'hvad er det vi har lært af krisen?'. Der er lavet nye reguleringer overfor bankerne, og det er fordi, at vi har været igennem en krise, og hvis man skal kunne lave de reguleringer ordentligt, skal man selvfølgelig forstå, hvorfor vi var i krise. Det bliver der lavet en del undersøgelser af på internationalt niveau, men når noget rammer Danmark skævt, skal man selvfølgelig også se, på de specielle forhold i Danmark, og derfor er det vigtigt også at få et dansk perspektiv på det.
- Tror du, at man kan forebygge fremtidige kriser ved at grave i den her?
Jeg tror ikke, at man kan forebygge kriser fuldstændigt. Det betyder jo ikke, at vi ikke skal gøre alt muligt for at prøve at undgå dem, og jeg er ret overbevist om, at man kan mindske sandsynligheden for, at sådan nogle kriser kommer igen. Det er jo klart, at vi skal forstå, hvordan verden omkring os ser ud, før vi kan begynde at designe regler for den.
- Tror du ikke, en krise ude i fremtiden vil have andre vilkår end den, der brød ud i 2008?
Helt sikkert. Det, der efter min mening ville være bedst, er, hvis det fik en permanent karakter, det vil sige, at man kunne bruge denne her krise til at finde ud af, hvad der gik galt - og til det kan man have en kommission, som bliver siddende og fortsætter med at overvåge den finansielle sektor.
",1.0,22. februar 2011,"Helt sikkert. Det, der efter min mening ville være bedst, er, hvis det fik en permanent karakter, det vil sige, at man kunne bruge denne her krise til at finde ud af, hvad der gik galt - og til det kan man have en kommission, som bliver siddende og fortsætter med at overvåge den finansielle sektor."
10705,/debat/2012/01/velstillede-glemt-velfaerdsstaten,"De velstillede har glemt, at velfærdsstaten er til for dem",Brian Esbensen," KRONIK – Børnecheck til alle, begrænsninger på SU, fattigdom i Danmark? Spørgsmålene har været mange den seneste tid; desværre har svarende været skræmmende og direkte fordummende.
Riget fattes penge, og gennem ti år har dansken vænnet sig til at sparke nedad, når komplicerede problemer skulle forklares.
De oprør og protester mod grådighed og voksende ulighed, som præger store dele af kloden har bredt sig til Danmark — på en måde i hvert fald. Vi deler raseriet, men modsat den globale tendens, vender danskerne deres forargelse ned ad ikke op ad. Dem der har det skidt, har det for godt.
Vi raser ikke over magtmisbrug og løgnagtige ministerier, fede lønninger og bonusser på direktørgangene, skatteunddragelser for milliarder eller skumle skuffeselskaber. Vi vrænger ikke mule af, at det kongelige teater er i oprør over ’kun’ at få tildelt 500 millioner kroner. Intet af det forarger os. Nej, en universitetsstudine derimod, som må starte måneden med 300 kroner, når de faste udgifter er betalt, får nationen i kog og debatredaktioner til at slå alle rekorder i modtagne indlæg: ’Det er dog for galt, og hvad er det for noget klynk?’ ’Væk med det ene og det andet, og i hvert fald børnechecken og SU’en; og helst væk med hele velfærdsstaten faktisk.’ ’I Danmark har vi (desværre?) ingen rigtige fattige, og der er ingen incitamenter til at finde et job. ’ Og så har vi forhåbentlig nået bunden.
Det er bittersød ironi, at de, der har mest travlt med at kritisere velfærdsstaten, faktisk er dem, der burde være gladest for den. På overfladen er udfaldene mod velfærdsstaten selvsagt et problem for de nederste lag i samfundet, men det vil hurtigt vise sig, at middel- og overklassen er i gang med at angribe det fundament, som både parcelhuset og millionvillaen er bygget på.
En forsikring for de rige
Det har aldrig været en hemmelighed, at velfærdsstaten er skabt ’fra oven’ for at undgå social uro og oprør mod de politiske og økonomiske eliter. Den moderne velfærdsstats fader, Bismarck, meldte i 1871 rent ud: »Kun et indgreb fra den herskende statsmagt kan bringe den socialistiske bevægelse til standsning, idet den realiserer det, som de socialistiske krav lader synes berettigede.« Med de ord blev de første fattigdomsydelser og anden hjælp indført i Tyskland, da man allerede for 140 år siden udmærket var klar over, at det ville være den bedste forsikring mod social uro og en radikal ændring af forholdende mellem rig og fattig.
Den pointe penslede historikeren Søren Mørch ud i 1996, så der ikke var noget at misforstå: »Velfærdsstaten er ikke indrettet for at være flink ved de fattige, men for at undgå social uro, klassekamp og borgerkrig. Sådan har det været siden oldtiden, hvor de romerske kejsere gav pøbelen brød og skuespil for at dæmme op for uro og bevare dem som rekrutteringsbasis for soldater til deres legioner«.
Det er sat på spidsen, men det er uomtvisteligt, at det fortsat er de velstillede, der kan glæde sig mest over velfærdsstaten.
Kun få bekymrer sig om deres egen rolle i krisen, mens de 5-7 pct., der er arbejdsløse tiltrækker al opmærksomheden og får skylden for ulykkerne. Og det selv om langt størstedelen af velfærdsbudgettet går til hospitaler, skoler, veje, forsvaret og lignende poster, der først og fremmest sikrer de ressourcestærke et godt og trygt liv.
Et af hovedargumenterne for velfærdsmodstanderne — et argument, der i øvrigt er en klassiker — er, at de generøse ydelser fratager arbejdsløse motivationen til at søge job. I mange årtier har virkeligheden ganske vist modbevist den forestilling, men vi er forlængst holdt op med at lade os forstyrre af virkeligheden.
International bistand
Mens det på nationalt plan ikke er velset (eller erkendt) at indrømme, at velfærdsydelser gives for at opretholde den sociale stabilitet, siger man tingene åbent internationalt: Bistand og udviklingshjælp er en integreret del af sikkerhedspolitikken og gives, ikke mindst, for at undgå den værste uro i at sprede sig til vores side af ligusterhækken. Det er ekspliciteret i ethvert lands udviklingspolitiske formålsramme, og tidligere udviklingsminister Søren Pind (V) gjorde det nærmest til sin mærkesag at minde os om, at vi ikke delte ud af goderne for deres brune øjnes skyld, men fordi det var i vores egen interesse.
Der er enorm forskel på omfanget af international bistand og den nationale velfærdsstat, men udgangspunktet er egentlig det samme: Hvis vi ikke vil ændre forholdende mellem rige of fattige radikalt, må vi nok hellere dele lidt ud af brødkrummerne.
FN har gennem en årrække fortaget et studie af sammenhængen mellem globalt stigende fødevarepriser og niveauet af social uro. Konklusion er fuldstændig krystalklar og ligeså evident som tyngdeloven. Naturligvis er der sammenhæng, og udsvingene i de to variabler følger konsekvent hinanden.
I Europa er England et eksempel på, hvordan nedskæringer og større ulighed har fået uroen til at ulme lige under overfladen — og eksplodere i lys lue fra tid til anden. Senest i sommeren 2011, hvor scenen i flere byer mest af alt mindede om borgerkrig i en anden verdensdel. Det burde ikke overraske nogen. I en rapport fra FN-organet ILO vurderes det, at risikoen for social uro på verdensplan er steget med 40 pct. siden 2009.
Danmark er ikke en undtagelse i den sammenhæng. Organisationen OECD, som bestemt ikke er kendt for at sprede centrum-venstre-holdninger, har kaldt den voksende ulighed i Danmark for »bekymrende« og opfordrer til handling.
At man gør oprør og skaber social uro, når maven er tom og håbløsheden for stor, kan man synes om, hvad man vil. Formålet her er ikke, at forholde sig til, hvorvidt en sådan reaktion er retfærdig eller rimelig. Det er derimod at gøre opmærksom på, hvorfor vi med velfærdsstaten i sin tid begyndte at omfordele nogle af goderne i vores samfund, og hvad alternativet er, hvis ikke vi gør det.
Den åndelige fattigdom
Tilbage til den danske debat, hvor man uden at blinke bruger Afrika som målestok og argument for, at »i Danmark er der ingen fattigdom«. At trække den slags paralleller til samfund, hvor folk dør af sult, er så grotesk, at det burde tale for sig selv.
Det er i sig selv bekymrende og problematisk, at det ikke er nok at argumentere ud fra moralske og medmenneskelige hensyn. Men det virkelig sørgelige er, at den forargede middel- og overklasse ikke længere kan se, at et omfattende velfærdssystem netop er forudsætningen for deres trygge liv, og den velstand de nu er så bange for at dele.
I det omfang der er tale om klynk i denne sammenhæng, kommer den fra den store historieløse gruppe, der har glemt hvad alternativet til omfordeling af goderne er. Alternativet er kaos. Alternativet er, at stort set hele middelklassen bliver til underklasse, og den resterende lille og hovedrige overklasse på 5-10 pct. bliver nødt til at leve i lukkede bydele, beskyttet af pigtråd og private vagtværn.
Sagt på en anden måde: Det burde ikke være et alternativ.
Velfærdsstaten skaber f.eks. rammen om den såkaldte flexurity-model: Altså det at det danske arbejdsmarked er yderst fleksibelt, og af arbejdsgivere meget nemt kan justere antallet af ansatte i forhold til et svingende marked, hvilket giver sikkerhed både for ansatte og virksomhederne. Danmark ligger, trods udfordringer, helt i top i forhold til udenlandske investorers villighed til at operere i landet. Vi ligger helt i top, hvad angår sikkerhedsfølelse, stabilitet, antikorruption, befolkningens tillid til hinanden og en masse andre forhold, der er grundlaget for en stor og velstillet middelklasse.
I Danmark er der tryghed og folk dør ikke af sult. Vi lever ikke i et samfund opløst af borgerkrig. Og hvis vi ønsker det skal fortsætte således, er der som minimum en åndelige fattigdom vi må have bekæmpet, inden vi glemmer, at vi er et af verdens rigeste og tryggeste samfund af en grund.
Brian Esbensen er Cand.scient.soc., med speciale i udviklingsstudier og internationale politiske forhold. Han er desuden fagbogsforfatter og fast skribent for det politiske magasin RÆSON, hvor han bidrager med analyser og internationale kommentarer.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",303.0,21. januar 2012,"Mens det på nationalt plan ikke er velset (eller erkendt) at indrømme, at velfærdsydelser gives for at opretholde den sociale stabilitet, siger man tingene åbent internationalt: Bistand og udviklingshjælp er en integreret del af sikkerhedspolitikken og gives, ikke mindst, for at undgå den værste uro i at sprede sig til vores side af ligusterhækken. Det er ekspliciteret i ethvert lands udviklingspolitiske formålsramme, og tidligere udviklingsminister Søren Pind (V) gjorde det nærmest til sin mærkesag at minde os om, at vi ikke delte ud af goderne for deres brune øjnes skyld, men fordi det var i vores egen interesse."
9990,/debat/2012/05/virkeligheden-danskerne-tyskere,I virkeligheden er danskerne tyskere,Annegrethe Rasmussen," Hver eneste sommer – om cirka fem uger – drager jeg mod Wimbledon for at se tennis. Pga. turneringens og klubbens regler er det muligt at invitere gæster med. De seneste 15 år har der været tale om en blandet landhandel af venner og familie. Ni ud af ti af disse novicer udbryder spontant samme replik, cirka et kvarter efter de for første gang sidder på Centre Court:
»Jeg skal da ellers lige love for at de er afrettede, de der bolddrenge/piger.«
Sætningen kan være konstaterende – efterfulgt af et »men sådan er det vel bare« eller mildt kritisk: »Det er næsten lidt for meget«.
Budskabet er imidlertid underordnet. Det interessante er, at mine danske gæster er de eneste, der hæfter sig ved den disciplin, de små hvidklædte statister udviser på banen. Franske, tyske, amerikanske, asiatiske eller sydeuropæiske venner har aldrig nogensinde kommenteret fænomenet.
Vi danskere har det nemlig ikke godt med den slags. Vis os nogle mennesker, der sidder alt for stille, bærer uniform eller går i takt på snorlige rækker, og vi associerer hele vejen til Nordkorea (alternativt: Nazityskland), uanset at vi godt ved, at der er noget, som hedder militæret, også hos os.
Sjovt nok. For der findes ikke mange samfund her på Jorden, der er mere homogene på grænsen til det tribale end Danmark. Vi vil bare ikke være ved det.
For mange udlændinge er det fortvivlende, at den vigtigste uskrevne, jernhårde danske adfærdsregel er, at vi stædigt hævder, at der ingen regler er. De manglende formalia og foragten for hierarkier gør det nemlig næsten umuligt for ikke-indfødte at begå sig.
Den slags går altid ud over de svageste. Nøjagtigt som manglende krav om lektier i skolen lader elever uden bogreoler derhjemme i stikken, mens de, der har lært det hele af deres forældre, ikke behøver struktur eller eksaminer. De kører selv.
Eller at alle danske børn går i skole i det tøj, de har lyst til. Hvilket betyder, at de, hvis forældre har flest skejser, kan optræde lækre og cool, mens de børn, der har meget lidt, går klædt grimt og billigt. Skoleuniformer – en umulighed i Danmark – stiller omvendt alle lige og fratager de velstillede elever retten til at markere sig socialt (læs: prale) med det nyeste mærketøj.
I selskabslivet går den danske afsky over for sociale færdselsregler ud over alle udlændinge – både indvandrere, turister og forretningsfolk. F.eks. hvis de bliver indbudt til fest. Såvel briter, franskmænd som amerikanere vil spørge til the dress code. Men den går ikke, Granberg. »Det må du helt selv om,« svarer vi beroligende. »Det er altså kun ved hofballer, der er regler for den slags. Du skal bare slappe helt af og opføre dig, som om du er hjemme.« Hjemme? My foot – selvfølgelig skal man ikke det. Der er tonsvis af regler for, hvad folk har på, og hvornår man spiser hvad i Danmark. Gå til en hvilken som helst skaldet reception (julen er værst, hvorfor er silden først og risalamanden sidst?) og se, hvordan der er regler for hver eneste bid.
Betragt også, hvordan grupper formes, for det meste uigennemtrængelige for alle andre end dem, der i forvejen er lukket ind i varmen. Fordi danskerne heller ikke så godt kan lide formelle introduktioner, overlades de fremmede fugle ofte til sig selv hele aftenen i modsætning til f.eks. i amerikanske hjem, hvor værterne sætter en ære i at føre folk sammen, der f.eks. har fælles interesser, og give dem et par introsætninger med på vejen.
Og nej, den danske kultur er langtfra altid skidt. F.eks. kan stærke hierarkiske omgangsformer være en hindring i erhvervslivet, hvor man både i USA og i Frankrig ofte automatisk giver den højest rangerende direktør ret, uanset, hvor tåbeligt det, han siger, måtte være. Her vil danskeren tit være mere antiautoritær og sige sin mening uanset rang.
Den udskældte rundkredspædagogik kan med andre ord sagtens være et stærkt konkurrenceparameter i f.eks. kommunikations- og konsulentkredse. Der er grunde til, at danske virksomheder ikke klarer sig helt ringe i den globale konkurrence. Men byd os ikke op til dans. Fortæl os ikke, hvor silden står i Vadehavet. Det er kun os, der ved det. Og vi deler ikke i porten.
 
Annegrethe Rasmussen er journalist
Ugens personlige klummer: Mandag: 10’erneTirsdag: Kampzoner Onsdag: I medierne Torsdag: I kulturen Fredag: Derudefra Lørdag: Borgen
",25.0,11. maj 2012," Hver eneste sommer – om cirka fem uger – drager jeg mod Wimbledon for at se tennis. Pga. turneringens og klubbens regler er det muligt at invitere gæster med. De seneste 15 år har der været tale om en blandet landhandel af venner og familie. Ni ud af ti af disse novicer udbryder spontant samme replik, cirka et kvarter efter de for første gang sidder på Centre Court:"
12518,/debat/2011/03/elsk-hinanden,Elsk hinanden,David Rehling," Midt i de rædsler, der er væltet ind over Japan, kan man glæde sig over, at verden viser næstekærlighed. Hjælpeudstyr og hjælpekorps strømmer ind fra lande kloden over.
Selv Japans umiddelbare nabo Kina, som historisk ikke har haft det bedste erfaringer med naboskabet, har sendt bistand.
Genopbygningen af Japan bliver en møjsommelig affære. Man må håbe, at den internationale solidaritet holder længere end det umiddelbare rædselsindtryk fra de videoer, der viser tsunamiens rullen og rygende reaktorer.
Også i Europa kommer solidariteten på en prøve. Tyskland er forståeligt nok udmattet ved tanken om, at skulle være alle andre EU-landes rare rige onkel, som med et overbærende smil indfrier letsindig gæld. En eller anden pagt vil Tyskland have som dæmper på udskejelserne.
Det er Frankrig  i sin iver efter at indbinde Tyskland  ganske med på. Problemet er bare, at Frankrig ikke selv kan mobilisere selvdisciplinen til ligevægt mellem indtægt og udgift.
Derfor er Frankrig nødt til at insistere på, at pagten ikke må binde for alvor. Hvorved alle lallehovederne jo gladeligt kan tilslutte sig den  uden det betyder noget.
Man må håbe, at tysk næstekærlighed til Europa er uden ende. For der bliver brug for den. I lange baner af frisktrykte euro.

Solidariske Samuelsen
Liberal Alliances leder, Anders Samuelsen, blev på partiets nylige landsmøde grebet af en heftig næstekærlighed til Venstre og Konservative.
Fra talerstolen erklærede Samuelsen sin hengivenhed:
»Kære Venstre og Konservative: Tag imod vores invitation om et fælles borgerligt udspil til valget. Det vil give en massiv valgsejr.«
Samuelsen overgik sig selv i godhed, da han lovede at betale for kaffen ved mødet om det fælles borgerlige valgprogram.
Som Samuelsen har vist ved sine udfald mod emsigt spørgende journalister, kan hans luner være skiftende.
Nogle i regeringspartierne vil kunne huske, at Samuelsen indtil for ganske nylig har ført en nedrakkende annoncekampagne mod VK.
Prydet af Samuelsens underfundige kontrafej lød en overskrift:
»Den konservative nedsmeltning fortsætter. Det er desværre fortjent.«
En anden Samuelsen annonceoverskrift truttede:
»Kan du heller ikke se forskel på Venstre og Socialdemokraterne?«
Tænkeligt kunne nogle blandt Venstre og Konservative se Samuelsens frierier som et taktisk træk for at sløre, hvor illoyal han har været over for sine angivelige samarbejdspartnere.
Men hvis den slags nag får Venstre og Konservative til at afvise Samuelsen eftertrykkeligt ... ja, så vil han jo kunne bedyre, at han inderligt ville samarbejdet, men at det var Venstre og Konservative for usolidariske til.
Onde hjerner vil tænke, at ligefrem den gunstige position, som Samuelsen vil bringe sig i med et frieri, har han ikke noget hjerte i.

Hjerte hos LO-familier
Anders Samuelsens hjerte ligger et helt andet sted. Nemlig ifølge ham selv hos »almindelige LO-familier«.
Forleden foreslog Samuelsen en massiv skattelettelse på 70 milliarder  opnået ved at afvikle topskatten og halvere selskabsskatten.
Sin massive skattelettelse lancerede Samuelsen med ordene:
»En skattesænkning i den størrelse vil betyde, at en almindelig LO-familie får 40.ooo kr. mere til sig selv til forbrug om året.«
At der med Samuelsens skatteafvikling er andre, der får endnu mere tilovers til sig selv end almindelige LO-familier, er Samuelsen hjertensgod nok til ikke at tvære i.
At der er nogen, der samtidig får det temmelig meget værre med Samuelsens forslag, kan man regne ud ved at se, hvordan han vil finansiere sine lettelser. Ifølge Berlingskes genfortælling dækker Samuelsen skattesænkningen ved »at reducere antallet af offentligt ansatte med 40.000, fjerne efterlønnen, indføre brugerbetaling, øge udliciteringen og halvere virksomhedernes støtteordninger«.
Måske er der også nogle blandt »almindelige LO-familier«, der bliver ramt. Men det er Samuelsen, den pæne mand, for pæn til at komme ind på.
På sin hjemmeside nøjes Samuelsen med at notere, at Venstres nye politiske ordfører, Ellen Trane Nørby, har afvist hans 70 milliarders dræn af statskassen. Det gør Samuelsen under overskriften: »Liberal Alliance vil have skattelettelser  i modsætning til V.«
Sådan kan solidaritet med andre partier finde ord.

Penkowa vækker  følelser
En person, der i særlig grad har formået at vække solidariske følelser i andre mennesker, er hjerneforskeren Milena Penkowa.
På tirsdag i den kommende uge forventes offentliggørelsen af Kammeradvokatens undersøgelser af, hvor langt Københavns Universitets ansvarlige forvaltere har ladet sig gribe af solidaritet med Penkowa. Vi ved allerede nu, at universitetsledelsens solidaritet med Penkowa var så altbeherskende, at ledelsen i december 2008 valgte at lade hånt om en henvendelse fra en chokeret 24-årige studentermedhjælper, der berettede, at Penkowa havde forfalsket udtog af hans bankkonto for at klynge ham op på et underslæb på 27.000, som hun senere selv blev dømt for.
Man kan sige, at Penkowas behandling af hendes studentermedhjælper ikke var solidarisk. Men det anfægtede ikke universitetsledelsen. En måned efter studentermedhjælperens anskrig fik Penkowa en million-elite-forskerpris, og ni måneder senere blev hun forfremmet til professor. Man kan forestille sig, at universitetsrektor Ralf Hemmingsen også efter Kammeradvokatens rapport vil være så optaget af at forklare sin solidaritet med Penkowa, at han ikke har tid og kraft til at passe sit rektorhverv.
Det ville være næstekærligt af universitetsbestyrelsen at sende den bebyrdede Hemmingsen på en tiltrængt, tidsubegrænset orlov.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,18. marts 2011,"Selv Japans umiddelbare nabo Kina, som historisk ikke har haft det bedste erfaringer med naboskabet, har sendt bistand."
2736,/debat/2015/04/laeserbreve-5,LÆSERBREVE,Informations Webredaktion," Uklar professionalisme
Søren Voigt, Middelfart
I klummen »Hvorfor må politikere ikke være professionelle?« den 4. april funderer Informations journalist Kim Kristensen over, at vi foretrækker, at læger er professionelle, men er utilfredse med professionelle politikere. Sammenstillingen viser professionsbegrebets spændvidde og uklarhed.
For nogle er det at være professionel et fag, der giver en indtægt. For andre er det at bekende sig til et værdisæt.
Som læge og underviser i professionsetik vil jeg gerne fremtrække professionsforståelsen på lægevidenskabens område. Læseren kan så selv reflektere over, om denne forståelse også gælder for politikere.
For danske læger er professionalisme én af syv lægeroller. De andre er: medicinsk ekspert, kommunikator, sundhedsfremmer, samarbejder, leder og administrator. Her forstås professionalisme som en forpligtigelse over for individets og samfundets helbred og velbefindende, som bliver udført gennem etisk praksis, professionsledet regulering og høje personlige adfærdsstandarder.
Den etiske dimension udgør blandt andet lægeløftet. Reguleringen ligger i lovgivningen og med standarder for de øvrige roller. Bæredygtighed omfatter den enkelte læges udvikling af viden og færdigheder.
Historisk har lægeprofessionen fået en særlig status med særlige rettigheder, men bestemt også forpligtelser. De udskiller professionen fra det frie marked, hvor efterspørgslen er styrende, og fra bureaukratiet, hvor ledelse og kommandoveje er styrende.
I den populære ikonografi findes de få læger, der forvalter deres roller på lidet flatterende vis; men der er andre fag med få, om hvilke, man kan sige noget flatterende i det hele taget.
Musikkens hierarki
Erik Jespersen, Frederiksberg
I lederen »Rusk i fødekæden« den 15. april skriver Information endnu engang om manglen på kvindelige musikere.
Det lader til, at den klassiske musik er ikkeeksisterende for Information, for inden for den klassiske musik er andelen af kvindelige musikere stor. Se blot landets symfoniorkester.
I DR’s Symfoniorkester er der ansat 51 kvindelige musikere ud af 115 musikere. Altså en fin repræsentation af kvindelige musikere på et meget højt niveau.
Men der eksisterer åbenbart et andet musikalsk hierarki på Information.
Nationalt ansvar på EU-plan
Gorm Petersen, Hornslet
Margrethe Vestager (R) er flygtet fra det kaos, hun skabte. Den økonomiske politik, som den røde regering gennemførte, var til punkt og prikke den økonomiske politik, Vestager gik til valg på.
Det er fint, at hun fra det hinsides også kaldet EU-Kommisionen, jagter langsigtede mål, men kunne hun ikke i stedet løse de problemer, hun under sit jordiske virke fik nedkaldt over stakkels Danmark – eksempelvis den manglende konkurrence på dagligvareområdet.
Man planlægger at presse de arbejdsløse endnu mere, samtidig med at de skal konkurrere med eksempelvis polske arbejdere, som sender pengene hjem til familien i Polen og på den måde fordobler pengenes købekraft.
Arbejdskraftens frie bevægelighed udløser en økonomisk svikmølle, der i en uendelighed vil kunne fortsætte med at lænse et land for værdier, så længe arbejdstagere kan have familien installeret få timers kørsel væk, til leveomkostninger under halvdelen.
Gid vores skytsengel vil læse disse ord og forstå deres vigtighed. Når de private aktører ikke vil konkurrere, burde staten kunne åbne discountbutikker, så den danske lønmodtager kan genvinde sin konkurrenceevne. Sådan noget vil netop kunne besluttes på EU-niveau.
Juridisk abort er retfærdighed
Marwa Hassan, Aalborg
Marie Sønderhaven havde den 15. april et indlæg i Information med overskriften »Juridisk abort er for vatpikke«. Marie Sønderhaven pointerer, at ’rigtige mænd’ – hvad end det så er – skal tage konsekvenserne af deres handlinger. Men gælder det kun mændene?
Man er to til at lave et foster, og her går ingen fri – heller ikke kvinden. Det er uforståeligt, at man vil fratage manden sin rettighed til at fraskrive sig faderskabet, når man giver kvinden lov til at bestemme over hans skæbne.
Juridisk abort er det tætteste, vi kommer på retfærdighed i en situation, hvor de biologiske forskelle ikke er til at ændre på. Kvinden skal være i sin gode ret til at abortere, men hun skal dælme ikke lege moralens vogter over for manden.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,20. april 2015,"Gorm Petersen, Hornslet"
11259,/debat/2011/10/laeserbreve-8,Læserbreve,Informations Webredaktion," Finansiering og løftebrud
Finn Gunst, Brønshøj
Hver gang gode ændringer luftes, siger SRSF, at det ikke kan lade sig gøre på grund af den skrantende danske økonomi. Den nye regering har et fornuftigt princip: Hver gang, der udskrives en udgift til et vigtigt område, skal pengene være i kassen. Dette skal ses i lyset af, at VKO efterlader danskerne et underskud i statskassen på 84 milliarder kroner.
Men hvordan kan det være, at Radikale Venstre ikke tåler, at de rigeste betaler noget mere i skat? De har trods alt fået en del skattelettelser under VKO. Og hvordan kan det være, at partiet ikke vil være med til at genforhandle aftalen om Nordsøolien, efter at det er kommet frem, at udvindingen har givet et større overskud end forventet?
Her ligger ellers en suveræn indtægtskilde for staten. I 2003 sagde den nuværende energiminister, Martin Lidegaard, at han ikke ville se passivt til, hvis forudsætningerne for aftalen ændrede sig. Mon ikke R også snart skal til at tælle til 90 mandater og overveje dette løftebrud?
Bare Obama lytter til OWS
Jonathan Schwartz, Helsingør
Kære Martin Burcharth, tak for din artikel, »Protest bevægelse med folkelig opbakning« 17. oktober, hvor du inddrager Todd Gitlin. Jeg husker godt Todd fra aktivisttiden i starten af 1960'erne, både fredsbevægelsen og borgerretsbevægelsen.
Jeg husker, hvordan borgerretsbevægelsen havde konkrete målsætninger, for eksempel at få ret til at sidde ned ved en lunch counteri sydstaterne og spise en sandwich eller drikke en kop kaffe, også hvis man var sort.
Bevægelsen var ikke voldelig og havde klare økonomisk mål, udført gennem folkelig protest og boykot. Derfor kunne Harvardstuderende som Gitlin deltage i ugentlige demonstrationer foran Woolworths butikker i Boston.
Det var ikke kun frustrationer over Wall Street, men helt specifikke mål og midler, som var afgørende for kampen. Derfor synes jeg, at Gitlins snak om flertal i de nuværende kampagner er lidt ved siden af.
Frustrationer er ikke altid det bedste stof til en politisk bevægelse. Hvad man kan håbe, er, at USA's politikere vil følge bevægelsen, ligesom Kennedy i 1960 gjorde med borgerretsbevægelsen. Hvis der er en mand, som kender denne mulige brug af historien, er det Obama selv.
Det kan man håbe for i de kommende måneder. Skuffelser og frustrationer er ikke nok, de fører alt for ofte til reaktionære ideologier og had; præcis som Tea Party-bevægelsen.
Parkering over banelegemet
Erik Fog, Hinnerup
Den nye regering har sat ambitiøse klimamål — tak for det. Men det kan i flere sammenhænge blive svært rent praktisk at indfri dem. For eksempel skal flere bilister tage toget; men hvordan skal det kunne lade sig gøre, når man ikke kan parkere sin bil ved stationen?
Det undrer mig, at man ikke har udnyttet det store areal, der nemlig er ved alle stationer hen over banelegemet. Der kunne bygges parkeringshuse med direkte adgang til station og perroner, så både cyklister og bilister kan parkere ordentligt og på en bekvem måde komme videre med toget.
Modernisér psykiatrien
Ebbe Henningsen, landsformand, Bedre psykiatri
I Danmark har vi aldrig fået den reform, som er grundlaget for en moderne psykiatri. Så enkelt er budskabet i en nylig rapport fra det Nationale Forskningscenter for Velfærd (SFI).
Udviklingerne i psykiatrien har været afgrænsede i tid, puljefinansierede og usammenhængende. Oftest forsvinder sammenhængen i et psykiatrisk behandlingsforløb i tågerne fra psykiatriens Bermuda trekant: region-kommune-praktiserende læge. Nu har vi løfter til psykiatrien i regeringsgrundlaget. Især udvalget for en langsigtet national handlingsplan er godt nyt. Handlingsplanen skal gøre op med den kasse-, projekt- og puljetænkning, som har hjemsøgt psykiatrien.
Heldigvis viste Bedre psykiatris rundspørge op til valget, at næsten 80 procent af folketingskandidaterne — på kryds af partierne — vil arbejde for flere ressourcer til psykiatrien. Politisk er det en åben dør at løbe ind.
Desuden er det positivt, at den nye Sundhedsminister erklærer sig klar til at lytte på eksperterne. For når psykiatriudvalget præsenterer forslag til en ambitiøs, helhedsorienteret handlingsplan, er ministeren nødt til at tage den nye helhedstænkning til sig. Ellers får danskerne aldrig den moderne psykiatri, de er blevet lovet igen og igen.
Overgreb i skolerapport
Benny Lihme, København
Ulrik Dahlins artikel 17. oktober om overgreb på anbragte børn baserer sig bl.a. på Godhavnsrapporten og en tidligere anbragt på Godhavn, Poul-Erik Rasmussen. Artiklens opsætning og eksempler kan give indtryk af seksuelle overgreb fra Godhavn fra personalets side som noget udbredt.
Imidlertid er der kun seks sider i rapporten om seksuelle overgreb, heraf én side om overgreb fra voksne (de øvrige sider drejer sig om drengenes indbyrdes seksuelle relationer).
Det undrer mig, at det i Information gengivne eksempel på overgreb på Poul-Erik Rasmussen, omfattende en lærers legen med hans tissemand, ikke er blandt de ganske få krænkelser fra voksen side — tre-fire hændelser — som nævnes i rapporten. Den ellers grundige rapport har, i forbindelse med kapitlet om skolehjemmets tilsynsførende psykiater, et etisk problem.
Problemet er, at som den eneste i rapporten er psykiateren ikke anonymiseret. Han døde i midten af 1990'erne og har således ikke haft mulighed for at forsvare sig mod de anklager, som rejses mod ham.
Ikke kun beklikkes hans lægefaglige indsats, der foretages et regulært karaktermord på den pågældende i form af udokumenterede påstande om seksuelle overgreb på nogle af drengene.
Rigtige muslimer stemmer
Ali El-Tanany, København
Under valget gik visse mennesker ud og påbød muslimer ikke at gå i stemmeboksen, fordi det »gik imod islams lære«. Det er altså ikke dem, som jeg kan takke for, at vi har fået en ny regering med Danmarks første kvindelige statsminister.
Som muslim finder jeg det påkrævet at sige et par ord om denne opfordring, som jeg finder højst mærkværdig. Disse mennesker tilhører et væsentligt mindretal blandt muslimerne i Danmark, men deres holdninger fik så stor medieomtale, at jeg frygter, at mange mennesker går rundt og tror, at der er tale om et mere generelt synspunkt blandt den dansk-muslimske befolkning.
Jeg mener, man bør kalde dem semi-muslimer, fordi de ikke har taget deres lære fra koranen, men fra Sunna— altså fra hvad profeten har sagt og gjort — uden at tænke over, om det er i strid med koranens tekster og lære.
Naturligvis skal muslimer, som alle danske borgere, deltage i den demokratiske proces, og være aktive medborgere til gavn for samfundet. Faktisk er det essensen i Islam og kaldes alshura, (at man skal konsultere alle borger inden en beslutning), og det blev afholdt i profetens tid, hvor kvinder og mænd deltog i beslutninger.
Lad os alle bede til vores gud om at give os styrke til at leve og arbejde sammen for et bedre Danmark.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",3.0,20. oktober 2011,"Ikke kun beklikkes hans lægefaglige indsats, der foretages et regulært karaktermord på den pågældende i form af udokumenterede påstande om seksuelle overgreb på nogle af drengene."
12259,/debat/2011/05/laeserne-skriver,Læserne skriver,Informations Webredaktion," Frivillighed er  ikke forklædt sparekniv
Benedikte Kiær,  socialminister (K)
Mange danskere vil gerne prøve kræfter med frivilligt arbejde, og jeg ved, at den frivillige indsats gør en stor forskel for rigtig mange mennesker. Derfor er jeg også optaget af, hvordan vi får interesserede danskere i gang med det frivillige arbejde.
Frivilligt arbejde er ikke et forsøg på at spare penge, sådan som Ayfer Baykal, (SF) og Bo Asmus Kjeldgaard (SF) påstår 30. april. Det er en meget forsimplet måde at betragte den frivillige sektor på  også kaldet den tredje sektor.
Den offentlige sektor skal fortsat løse kerneopgaverne i vores velfærdssamfund. Men de frivillige kan noget, det offentlige ikke kan. De møder f.eks. den enlige mor eller den unge misbruger og kan være den tillidsvækkende part, der tidligt får lov til at hjælpe og støtte de udsatte borgere  netop fordi de ikke repræsenterer en offentlig myndighed. De frivillige kan altså styrke den tidlige, forebyggende og opsøgende sociale indsats.
Det har også stor betydning for de mennesker, der modtager støtte, hjælp, besøg osv., at det sker ganske frivilligt, og ikke fordi de, der yder en indsats, bliver betalt for det. Derfor er den frivillige indsats også langt mere effektiv i kampen mod ensomhed.
Derfor handler det om at sikre et velfungerende samarbejde mellem den frivillige sektor og den offentlige sektor, hvor der lokalt er en klar opgave- og ansvarsfordeling, som kommer både det offentlige, de frivillige og ikke mindst borgerne til gode. Så det handler faktisk om at skabe mere samhørighed og fællesskab i vores samfund.
Jeg ville ønske, at Baykal og Kjeldgaard ikke var blændet af deres egen ideologiske vanetænkning, der åbenbart får dem til at tilskrive mig andre motiver.
Ledige  skal tage fat
Knud Andersen, Ry
I lederen den 3. marts om S og SF's udspil om at kontanthjælpsmodtagere skal arbejde efter en måneds ledighed skriver Information: »Helle Thorning-Schmidt legitimerer de borgerlige kernevælgeres foragt for alle de dovne hunde, der ikke gider ærligt arbejde.«
Jeg mener imidlertid, at det er ydmygende, nedværdigende og usselt for et arbejdsdygtigt menneske at modtage økonomisk hjælp uden nogen form for modydelse. Danmark ligner efterhånden en svinesti, og der er masser af arbejde, der kan udføres, uden at det nedsætter antallet af de arbejdspladser, kommunerne i øjeblikket har mulighed for at betale.
Den økonomiske situation i Danmark er katastrofal, og lederskribenten burde være for klog til at bruge sin spalteplads på at forhindre et bidrag til en løsning.
Biologisk mangfoldig
Arne Thøgersen, Holstebro
EU's nye 2020-strategi for biologisk mangfoldighed, skal understrege intentionen om, at der inden 2020 bremses for tabet af den biologiske mangfoldighed og nedbrydningen af økosystemerne. Strategien skal bidrage til en bevaring af den globale biologiske mangfoldighed. Det er endvidere hensigten at nedbringe de høje udryddelsesrater for arter, genoprette de naturlige økosystemer i EU, og bidrage til at løse et globalt problem.
Den nuværende strategi for at håndtere tabet af biodiversiteten har et bredt sigte, men har tilsyneladende ikke været effektiv. Den har ikke formået at nå de fælles mål om at standse yderligere tab af økosystemerne.
2020-strategien prioriterer nogle overordnede målsætninger, der blandt andet sigter mod at håndhæve reglerne om beskyttelse af fugle og levesteder, bevare og forbedre økosystemerne, involvere landbrug og skovbrug, sikre bæredygtig udnyttelse af fiskeriressourcerne mv.
Mennesker er afhængige af en række forskellige økosystemer, arter og gener, som udgør livet på denne jord, og den biologiske mangfoldighed skal kunne sikre os fødevarer, frisk vand, hjem og medicin. Hvis vi mister den biologiske mangfoldighed, mister vi den livsrigdom, vi har fået fra naturen.
Reduceres biodiversiteten, vil det være et kæmpe problem. Et tab for hele vor livsførelse. Sammen med klimaforandringerne er dette den største udfordring for miljøet verden over.
Den frivillige indsats skaber fællesskab.
Ø bekæmper sine venner
Andreas Steenberg, folketingskandidat (R)
Per Clausen (Ø) siger på kampdagen til Information, at »det er rigtig grimt, at de radikale nu sikrer DF's fortsatte indflydelse på dansk politik«.
Hallo! Det er da helt ude i hampen at give Radikale Venstre skylden for, at V og K har ladet DF styre dansk udlændingepolitik i 10 år.
Vi vil afskaffe efterlønnen, fordi vi mener, at vi skal se på, hvornår vi trækker os tilbage, hvis vi skal have råd til uddannelse, sygehuse og hjælp til de svageste. Derfor stemmer vi for den del af regeringens 2020-plan. Men vi stemmer ikke for nedskæringerne på uddannelse og u-landsbistand.
Og kære Enhedslisten, vi stemmer ikke for, hvad VK gerne vil lade DF bestemme af yderligere uhyrligheder over for mennesker med udenlandsk baggrund. Netop derfor går vi stadig efter en ny regering.
Ø og R er vel de eneste partier, der stadig mener, at man som dansker har ret til at bo i sit land med sin familie. Hvorfor bekæmper Ø det parti, de er enige med, i stedet for dem, de er uenige med? Det er da sørgeligt.
Roskilde bør tage skraldet
Jens Peter Vernersen, Holstebro, MF (S)
Forskningsarbejdspladserne fik de med Risø i Roskilde. Vi kan åbenbart få affaldet i den smukkeste del af landet.
Nu må det stoppe. Behold selv affaldet i Roskilde kommune.
EU taler med én stemme
Lave K. Broch, ordfører for Radikalt EU-kritisk Netværk
Jens Heide Wallberg fra Radikal Ungdom mener, at Danmark er for ubetydelig til at have indflydelse internationalt, hvis vi står alene, og at Danmark og Europa kun kan spille en rolle, hvis et samlet EU taler med én stemme (4. maj).
Men Wallberg tager fejl. Små lande kan godt spille en rolle internationalt jf. de nordiske landes kamp mod apartheid. Norge, der står uden for EU, har også stor indflydelse i fredsarbejdet, hvorimod Danmark i stigende grad er stormagternes halehæng.
Når det er sagt, taler EU i de fleste sager allerede med én stemme: Det var én stemme, der besluttede at sælge våben til diktaturregimet i Libyen og én stemme, der besluttede at forlænge EU's fiskeriaftale med Marokko, selv om den folkeretsstridigt gælder for Vestsahara   og selv om Danmark stemte imod. Det er også én stemme, der repræsenterer Europas synspunkter angående Kina.
Hvis Wallberg mener noget reelt om menneskerettigheder i Kina, burde han kræve, at EU's udenrigsminister, Catherine Ashton, bliver fyret. For i december foreslog hun, at EU skulle ophæve våbenembargoen over for Kina. Måske er det på tide, at Radikal Ungdom tager stilling til, om indholdet i EU's udenrigspolitik er i tråd med radikale værdier?
Alles talenter skal udvikles
Allan Baumann, medlem af BUPL's forretningsudvalg
Efter mange års fokus på udsatte børn er tiden nu moden til at fokusere på talenterne. Det er kernebudskabet i Troels Lund Poulsens (V) kommentar 3. maj.
Men har regeringen taget arbejdet med de udsatte alvorligt? Har det angiveligt store og årelange fokus på de udsatte ført til resultater? Nej. Tværtimod. Vi har ganske vist set forkromede strategier, men reel handling er det ikke blevet til. Systematiske besparelser har forringet den pædagogiske og læringsmæssige indsats for alle børn  også de udsatte.
Jeg har ikke noget imod talentudvikling. Men det er bare ikke relevant, så længe vi ikke magter at tage ordentlig hånd om bredden. Det vil svare til at lægge sortglaseret tegl på et hus, der trænger til at få styrket de bærende konstruktioner. Det ser godt ud, men huset vælter.
De bærende konstruktioner i det danske uddannelsessystem ligger i vuggestuen og børnehaven. Og her kæmper pædagogerne en daglig kamp for at styrke børnenes kreative og innovative sider. Men de bliver forhindret i at gøre deres  arbejde af de evige nedskæringer.
97 procent af alle 3  5-årige går i børnehave. Så vi har chancen for at dyrke alles talenter til gavn for hele samfundet. Troels Lund Poulsen burde sætte talentudvikling for de få på pause og koncentrere sig om at forbedre rammerne for det pædagogiske arbejde. Det vil give resultater.
Vores arbejde er nemlig at talentudvikle alle børn.
Hjorts ligestillingsfadæse
Karen Nygård, Århus
Ingrid Stage beretter i en kommentar (4. maj), at finansministeren afviste øremærket orlov til fædrene, fordi han mener, det indskrænker »arbejdsudbuddet« (det poetiske ord for, hvor mange borgere, der har eller kan tage arbejde).
Men består arbejdsudbuddet kun af mænd? Børnenes mødre må da formodes at vende tilbage til arbejdsmarkedet, så det går lige op!
Finansministerens ligestillingsbriller lukker desværre alt lys ude.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,6. maj 2011,Ledige  skal tage fat
12399,/debat/2011/04/laeserbreve-4,Læserbreve,Informations Webredaktion," Integration af romaer
Arne Thøgersen, Europabevægelsen, Holstebro
I denne uge har Europa-kommissionen vedtaget forslaget til en ramme for medlemsstaternes integration af romaer, og denne EU-ramme er tænkt som en støtte til de nationale politikker og skal bidrage til at kanalisere EU-midler til understøttelse af integrationsbestræbelserne i medlemslande.
Romaerne, det største etniske mindretal i Europa, har været europæiske i århundreder, men de støder ofte på fordomme, intolerance, diskrimination og udstødelse. Derfor skal områderne, hvor romaerne skal integreres, forbedres ved uddannelse, arbejde, sundhed og bolig, der alle henhører under de nationale eller regionale myndigheders ansvar. Men EU har en vigtig rolle med at koordinere indsatsen fra medlemslandene og hjælpe til med det finansielle.
Romaerne bor i de fleste tilfælde under kummerlige socioøkonomiske forhold, og på arbejdsmarkedet har de ofte en lavere beskæftigelsesgrad, og hvad angår boligområdet, har de ofte ikke adgang til væsentlige ydelser såsom rindende vand og el. På sundhedsområdet er forskellene ofte meget store.
Så sent som i april 2010 har EU understreget behovet for en bedre integration, og direktivet om ligebehandling af alle uanset race eller etnisk oprindelse forpligter medlemslandene til at give etniske mindretal samme adgang til de forskellige ydelser, der tilbydes øvrige borgere. Det er vigtigt at komme i omdrejninger nu.
Monbiots  konspirationer
Bent Sørensen, professor emeritus, Gilleleje
At ingen har kunnet overbevise George Monbiot om, at der er en sammenhæng mellem radioaktiv stråling og mortalitet (6. april), siger nok mere om Monbiot end om lægevidenskaben. Der er simpelthen ingen videnskabelig uenighed om, at 100 milisievert stråling forøger kræftrisikoen med ca. 1 procent, og alle forsøg på at finde en nedre tærskel under hvilken der ingen effekt er hidtil slået fejl, som klart konkluderet af de uafhængige strålingskomiteer i USA (NCRP) og Storbritannien (ICRP).
Det er derfor groft manipulerende, at Monbiot kun vil acceptere direkte dødsfald umiddelbart efter Tjernobyl-ulykken og ikke de sene skader som følger af ovennævnte bredt videnskabeligt accepterede sammenhæng, der benævnes den lineære model uden tærskel. Informations overskrift til Monbiot's artikel, Uredelighed, passer fint.
Væksten  spares væk
Yildiz Akdogan, it-ordfører, (S)
Efter at have givet skattelettelser i millionklassen og overset alle faresignaler forsøger regeringen nu panisk at redde den kuldsejlede danske økonomi med sin såkaldte genopretningsplan.
Ikke nok med at landets skoler, børnehaver og plejehjem nu skal spare millioner, regeringen ødelægger også muligheden for fremtidig vækst ved at føre sparekniven helt ind til benet lige dér, hvor der i stedet skulle satses; på it og uddannelse.
Genopretningsplanen betyder, at it-kurser på VUC stiger fra 300 til 1.100 kroner for personer uden videregående uddannelse, mens samme kursus for personer med en videregående uddannelse stiger til 4.500 kroner.
Et almindeligt danskkursus, der før kostede 110 kroner, koster nu hele 16.900 kroner for personer med en videregående uddannelse. Regeringen er åbenbart af den opfattelse, at det er blevet et problem, at vi ønsker at uddanne os og blive klogere. Paradoksalt nok har erhvervsliv og diverse eksperter ellers i årevis stået på tæerne af hinanden for at fortælle, at hvis Danmark på sigt skal have en chance for at klare sig i den hårde globale konkurrence, er der behov for en veluddannet, omstillingsparat og it-kompetent befolkning, samt en fortsat tiltrækning af højtuddannet arbejdskraft udefra.
Kravene til vores it-færdigheder øges dag for dag, både i det offentlige med nem-ID, skat og borgerservice, men også vores arbejdsplads digitaliseres mere og mere. Hvis vi i fremtiden skal gøres os håb om at leve af vores viden og sikre grundlaget for vækst, er der behov for en fortsat opkvalificering af befolkningens it-kundskaber og ikke nedskæringer, som regeringen nu lægger op til.
Atomkraftens nyttige idiot
Preben Maegaard, Hurup Thy
Forfatteren George Monboit, som regelmæssigt skriver i Information, er efter Fukushima-katastrofen konverteret 100 procent til atomkraft.
Han har skrevet en bog, Heat, om, hvorledes man kan hindre, at vores planet brænder op som følge af fortsat brug af fossile brændsler. Men nu går han altså ind for atomkraft og gør nærmest grin med energiløsninger baseret på sol, vind og biomasse.
Ligesom sin verdenskendte landsmand, James Lovelock  det er ham med Gaia-teorierne  baserer han sine præferencer om fremtidens energiforsyning på de elendige engelske erfaringer med vedvarende energi.
Monboit er så tendentiøs, at han ikke kan se, at VE-teknologierne fungerer udmærket i en række lande, men at årtiers forfejlet energipolitik i Storbritannien systematisk har fremmet markedsorienterede, centralistiske løsninger, som ikke duer og er alt for dyre, når man skal stille om fra kul, olie og gas.
Han ser øjensynligt ikke, at vedvarende energi fejrer triumfer blandt andet i Tyskland, fordi landet siden 1991 har haft en energipolitik, som fremmer decentrale energiformer og lokalt ejerskab. Her har man skabt over 400.000 arbejdspladser inden for vedvarende energi, som nu dækker 18 procent af elforsyningen i Europas største økonomi.
Monboit er oven i købet så kynisk, at selv den igangværende katastrofe i Japan, hvor man ikke kan slukke branden på Fukushima-værket, har gjort ham endnu mere overbevist om atomkraftens lyksaligheder. At der efter 50 års kostbar forskning ingen løsning findes på deponering af det atomare affald, hvoraf 400.000 ton er radioaktivt, ignorerer atomkraftens nye proselyt også.
Han vil gerne redde planeten fra den brand, som de fossile energiformer forårsager; til gengæld er de uudslukkelige, radioaktive brande et mindre problem.
Skolefamilie
Ebbe Brun Folmann, Odense
Pisa leverer problemstillinger, og resultatliderlige undervisningsministre leverer problemløsninger. Sådan har det været siden 1997, da Pisa startede. Den formålsdebat, der før da karakteriserede skoledebatten, er hermed bombet tilbage til 1814-niveau, hvor almuen skulle lære at læse. I nutidens sprog hedder det: 95 procent af en ungdomsårgang skal kunne læse og forstå pensum på ungdomsuddannelserne.
Den udeblevne formålsdebat  jævnfør folkeskolelovens formålsparagraf  fjerner dermed ethvert incitament til at eksperimentere og nytænke i skolesystemet. Hertil kommer så de økonomiske stramninger i kommunalbudgetterne. De samfundsomvæltninger, som globalisering og informationsteknologi har medført, udebliver dermed totalt fra skoledebatten i medierne.
Den store udfordring består i at skabe en folkeskole, som både øger fagligheden og samhørighedsfølelsen hos skoleungdommen. Det gøres ikke ved eksempelvis at tilbageføre specialundervisningen til klasseværelset. Det strider mod enhver pædagogisk fornuft.
Derimod kunne en total omorganisering af skolens praksis udløse et langt større fagligt og socialt engagement hos børnene, hvis de fik lov til at være sammen på tværs af årgangene i stabile, søskendeagtige relationer, en skolefamilie, og derudover deltage i målrettet fag- og niveaudelt undervisning, en fagfabrik.
Afrikas mad
Elsebeth Krogh, forkvinde i Mellemfolkeligt Samvirke
Regeringens Energistrategi 2050, som blev fremlagt for få uger siden, lægger op til en fordobling af den danske transportsektors forbrug af biobrændsel, så det i 2020 udgør 10 procent af det samlede energiforbrug i transportsektoren.
Men trods de gode intentioner har den øgede brug af biobrændsel alvorlige konsekvenser. Danmarks og EU's øgede efterspørgsel på biobrændsel vil nemlig resultere i, at verdens dyrkbare arealer, herunder områder i udviklingslandene, vil gå til produktion af biobrændsler frem for fødevarer, som i mange egne er livsnødvendig for lokalbefolkningen.
Mellemfolkeligt Samvirke har netop udgivet en rapport, som viser, hvordan det italienske selskab Nuove Iniziative har overtaget 10.000 hektar i det østlige Kenya, hvor de vil dyrke de olieholdige Jatropha-planter og omsætte dem til biobrændsel. Et område på størrelse med Amager. Det italienske firma har fået brugsret til jordarealerne, som i generationer har været anvendt af de omkring 20.000 indbyggere, der blandt andet brugte jorden til at dyrke deres fødevarer.
Eksemplet viser således, hvordan europæiske virksomheder bidrager til kampen om jordarealerne i Afrika. En kamp som rammer verdens fattige, som ofte har dårligt kendskab til deres rettigheder.
Derudover viser udregninger, at produktionen af biobrændsel ikke resulterer i en reduktion af drivhusgasser, tværtimod. Projektet vil udlede mellem to og seks gange så mange drivhusgasser som en tilsvarende mængde energi baseret på fossile brændstoffer.
EU bør tænke sig grundigt om, inden de kaster sig uhæmmet ud i alternative energiformer. Biobrændsel kan være del af et fremtidigt svar på energisikkerheden i Europa og i udviklingslandene, men det kræver, at vi satser på de rigtige former for biobrændsler og i de rigtige mængder. I en verden med et stigende antal sultende og stigende fødevarepriser bør mad som udgangspunkt mætte maver, ikke motorer.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,8. april 2011,"I denne uge har Europa-kommissionen vedtaget forslaget til en ramme for medlemsstaternes integration af romaer, og denne EU-ramme er tænkt som en støtte til de nationale politikker og skal bidrage til at kanalisere EU-midler til understøttelse af integrationsbestræbelserne i medlemslande."
9806,/debat/2012/06/laeserbreve-16,Læserbreve,Informations Webredaktion," Urimelig lukkethed i spionsag
Thomas Bindesbøll Larsen, Nærum
En professor er blevet dømt fem måneders fængsel for spionage for Rusland. Offentligheden har ikke haft indsigt i hverken bevisbyrdens substans, eller anklagers og forsvarers argumenter. Hemmelighedskræmmeriet skyldes officielt hensynet til fremmede magter – hvilket kun kan betyde Rusland.
Det svarer til, at en borger blev anklaget for at lække fortrolige oplysninger til danske rockerbander, hvorefter hele retssagen blev holdt for lukkede døre af hensyn til rockerne.
Dette er i flere henseender retspolitisk absurd. Enhver anklaget må have ret til offentligt at føre et forsvar, ligesom anklagemyndigheden i offentlighed på sin side må løfte den del af bevisbyrden, der ikke er underlagt hensynet til danske myndigheders krav på beskyttelse af arbejdsmetoder.
I Rusland nikker man sikkert med velkendt glæde til de lukkede døre. I Danmark burde en sådan fremgangsmåde fremkalde røde ører hos enhver anstændig jurist og almindelig borger.
Forvirret bæredygtighed
Jørgen Henningsen, København
Medlemmer af De Økonomiske Råd påstår 30. maj at Danmark, i Brundtland-rapportens forstand, skulle være bæredygtigt.
Den overraskende påstand fremkommer ved at definere bæredygtighed som forskellen mellem samfundets ’ægte opsparing’, for eksempel i form af bedre uddannelse, og de miljømæssige skadevirkninger, altså en simpel cost-benefit-beregning.
Denne definition er uden støtte i Brundtlandrapporten. Rapporten beskæftiger sig især med afvejningen mellem udviklingslandenes legitime behov for økonomisk vækst og behovet for beskyttelse af deres miljø- og ressourcegrundlag.
Ud over at rapporten foreslår en skærpelse af bæredygtighedskravet for de industrialiserede lande, præciserer den: »Som et minimum skal bæredygtig udvikling undgå at bringe de økosystemer i fare, der sikrer livet på Jorden«. Her er ikke antydning af mulighed for modregning.
Denne fortolkning af rapporten bidrager desværre til forøget forvirring om, hvad der menes med bæredygtig udvikling.
Ingen magt til Margrethe
Palle Svensson, Aarhus Universitet
Klaus Riskær Pedersen skriver i kronikken 5. juni: »Vor grundlov er indskrænket monarki, men tillægger monarken visse beføjelser som led i at sikre kontrol og balance i vores forfatning«.
Hvilke beføjelser tænker han på? Efter paragraf 12 har monarken den højeste myndighed over alle rigets anliggender »og udøver den gennem ministrene«.
Efter paragraf 13 er ministrene ansvarlige for regeringens førelse, Og efter paragraf 14 giver monarkens underskrift lovgivningens beslutninger gyldighed, »når den er ledsaget af en eller flere ministres underskrift«.
Kort sagt, monarken har intet selvstændigt ansvar, så det er svært se, hvilke selvstændige beføjelser monarken tillægges.
Hykleri om EM
Sander Jensen, Radikale Venstre, Aarhus
Det kan ikke overraske nogen, at Ukraine har udfordringer med menneskerettighederne. Det har alle vidst hele tiden. Også da landet blev valgt som vært for EM i fodbold.
I ellevte time vil danske politikere fra Enhedslisten, Venstre og Konservative kræve af regering og kulturminister Uffe Elbæk (R), at de boykotter EM. Men helt ærligt. Hvor var forargelsen, da Ukraine blev værtsnation?
Hvor var forargelsen, ved OL i Kina? Eller Melodi Grand Prix i Aserbajdsjan? Enten bakker man som land 100 procent op om en kulturbegivenhed, eller også holder man sig helt væk. Hvis det officielle Danmark er imod, så skal fodboldlandsholdet blive hjemme. Enten eller.
Så lad os nu se noget bold og lade politik være politik. Derfor bakker jeg fuldt op om, at Uffe Elbæk og regeringen tager til EM og hepper på drengene. Det sender også et stærkt signal til det homofobiske Ukraine, at Uffe Elbæk tropper op.
Velkommen i kampen, OECD
Britta Thomsen, MEP (S)
Det er glædeligt at se, at OECD, som ellers ikke er kendt for at kæmpe for bæredygtighed, i en ny rapport slår fast, at grøn vækst kan blive den drivende kraft bag grundlæggende strukturelle ændringer i økonomien. Velkommen til virkeligheden, har man næsten lyst til at sige.
Bedre sent end aldrig, og vi har i den grad brug for alle kræfter, der kan bakke op om vækst- og jobskabelsesinitiativer, der baserer sig på grøn omstilling. EU’s nye jobpakke skønnes at kunne give op til 20 millioner job inden 2020 i den grønne sektor alene.
Men det kræver, at både nationalstater og EU’s fonde investerer i netop denne sektor. Kun på denne måde sikrer vi en grøn omstilling, der både skaber job, men som også er afgørende for, at vi i fremtiden kan bo på jorden.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,9. juni 2012,"Det svarer til, at en borger blev anklaget for at lække fortrolige oplysninger til danske rockerbander, hvorefter hele retssagen blev holdt for lukkede døre af hensyn til rockerne."
11794,/debat/2011/07/laeserbreve-3,Læserbreve,Informations Webredaktion," Cykelbalance
Lars Weiss, teknik- og miljøordfører København (S)
Det undrer ikke, at Lars Barfred fra Cyklistforbundet i en kommentar i Information 13. juli angriber Socialdemokratiet og Radikale Venstre for beslutningen om 1.724 nye parkeringspladser i vores moderne, grønne storby.
S og R befinder sig i øjeblikket i krydsfeltet mellem en laden-stå-til-bilisme, støttet af VKO-partiernes modstand mod den betalingsring omkring Hovedstaden, som en ny S-ledet regering vil indføre, og så nogle organiserede cyklister, pt. støttet af SF på rådhuset, som ind imellem forståeligt nok føler behov for at leve op til partiets retorik og stålsathed fra før søvndalismen.
Men Socialdemokraterne på Københavns Rådhus lader sig ikke køre ud på overdrevet, hverken af enøjede bilister eller cyklister. Vi følger den miljøpolitiske linje tilsat sund fornuft som under socialdemokratisk ledelse har gjort København til verdens cykelby nr. 1.
Dagligdagen skal kunne hænge sammen for alle københavnere, også for de børnefamilier for hvem, bilen er en nødvendighed på ruten hjem-børneinstitution-arbejde og tilbage igen. Sagt med respekt for både brugere og producent: Alle børnefamilier kan ikke klare sig med en Christiania-cykel.
Luk op, PET
Helge Scheuer Nielsen, Sundby
Tak til Information for god og vedvarende dækning af restriktiv lovgivning om PET. Her op mod et folketingsvalg ser vi de obligate løfter om åbning af arkiverne. Der gives igen en gang gode løfter om adgang for historikere. Vi, der blev registreret i 1960'erne for lovlig politisk virksomhed på trods af løfter i Folketinget og regeringserklæringer, må vi i al beskedenhed også anmode om adgang?
Vi, der var stillere for lovlige partier, arrangerede demonstrationer mod Franco-styret og mod krigsførsel i Vietnam, blev registreret ifølge PET-kommissionen, som på mærkelig vis frikender PET. Når man beder om aktindsigt, modtager man den fortrykte henvisning til rigets sikkerhed. Når man dernæst klager til Justitsministeriet, modtager man den fortrykte henvisning.
Kort sagt: Fint med historikeradgang, men giv adgang for de registrerede.
Medaljer til Helle og Lene
Tage Vestergaard, Stensved (Ø)
Information er i gang med en serie om faderopgør. De interviewede kommer herunder ind på familielivet og dets betingelser i forskellige generationer. Således har Manu Sareen besluttet sig til, at han aldrig vil være toppolitiker af den slags, der kræver, at man bruger samtlige døgnets vågne timer på lovforslag, gruppemøder, partiprogrammer og medieoptræden.
Hvordan skal man så reagere på det, når man som vælger ønsker politiske ledere med netop den slags indstillinger, som Sareen giver udtryk for? Man kunne f.eks. slutte op om Helle Thorning-Schmidt og Lene Espersen og andre, når de handler i forsøg på at få et politisk liv på højt niveau til at gå op med et familieliv der tilgodeser mage og børn.
Der burde være opmuntring, priser og medaljer til dem, når de så åbenlyst ind imellem prioriterer det, der skal til for et godt familieliv i stedet for småligheder og formalistiske krav til deres handlinger. Jeg vil foretrække at blive regeret af mennesker med Helles og Lenes syn på netop det område.
Medaljerne skal ikke være en speciel hyldest til kernefamilien, men til alle former for familieliv.
Terrorangreb forener os
Mustafa Adham, Vejle
Terrorangrebet i den norske hovedstad Oslo og på øen Utøya 22. juli er et tydeligt tegn til hele verden på, at terror og terrorister hverken har farve, nationalitet eller religion.
Vi kan alle være mål og ofre for terror, uanset hvilken baggrund vi har og hvilken politisk eller religiøs overbevisning. Terror er en besynderlig og umenneskelig handling, der ser snævert og med radikale øjne på ofret.
De mennesker, som er ofre for terror, og de mennesker, som muligvis bliver det en dag i fremtiden, skal forenes om ikke at leve i frygt; fred, dialog og menneskelig kærlighed skal vinde kampen. Og som Helle Thorning-Schmidt har udtrykt det:
»Angreb på demokratiske lande må aldrig få os til at blive bange og opgive vores principper.«
Jeg er dybt chokeret og berørt af den blodige tragedie, som har ramt Norge, og ønsker at udtrykke min dybe sorg og medfølelse med det norske samfund. Først og fremmest som almindeligt menneske og dernæst som socialdemokratisk medlem af partiforeningen i Vejle.
Jeg er personligt blevet ramt af terrorangrebet; en af mine venner og hans lillebror var med AUF på Utøya. De blev skadet begge to lillebroren meget alvorligt. Jeg vil gerne sige til vores naboer i Norge og til de sårede og deres pårørende: I er ikke alene. Som mennesker står vi sammen med jer, og vi støtter jer. Vores kamp er den samme.
Man skyder da fugle?
Elisabeth Friis-Rødel, Hirtshals
Nej, ikke i yngletiden, i hvert fald ikke ifølge loven, med mindre der direkte er tale om skadefugle.
Men hvorfor fælder man så træer i yngletiden? Fuglene har jo stadig redder med æg og unger i træerne, og mange andre dyr har unger i skovbunden, som de ikke bare kan vandre bort med.
Hvad er forskellen mellem at slå fugle og andre dyr ihjel ved at skyde dem, og at slå dem ihjel ved, at de falder ud af reden?
Det må Miljøministeren kunne svare på, for det er hende, der har været så dum, at hun har lavet aftaler, der medfører, at hun er 'nødsaget' til at fælde Østerild Plantage midt i yngletiden.
Hvis hun ikke har et meget godt svar, så bør hun om ikke andet udskyde fældningen af Østerild Plantage til efteråret, og dermed også til at diverse klager er færdigbehandlet. Dette ikke bare til gavn for naturen, men også for demokratiet og borgerindflydelsen i Danmark.
Verden ser til
Bjørn F. Johannsen, København
Per Dalgaard misforstår mig i sit indlæg 26. juli. Han tror jeg mener, at klimaet er bekymret for hvor meget CO2, vi udleder enkeltvist. Det er helt forkert. Klimaet er ikke bekymret for noget som helst. Det er os, der bør være bekymrede.
Mit ærinde, som Dalgaard misforstod, er, at et argument ikke er videnskabeligt, bare fordi det fremføres på baggrund af videnskabeligt baserede tal. Primært indeholder et videnskabeligt argument en afvejning af realiteter, og måske tal.
Hvis vi blot ser på vores lands størrelse, ser hele vores hjemlige klimadebat unægtelig lidt trist og ligegyldig ud. Men realiteterne er nogle andre. Se hvor megen røre en håndfuld miljøaktivister i Østerild Klitplantage kan skabe.
Kan miljøfolk være imod grøn energi? En vidunderligt aktuel problemstilling, der handler om medejerskab som også er relevant i globalt perspektiv. Og Samsøs fossilfri ø-projekt. Et helt samfund flokkes om at sætte vindmøller op og køre elbiler. Og verden kigger nysgerrigt med.
Sådanne projekter kan meget vel få større indflydelse i den globale klimapolitik, end Dalgaards noget uoriginale forslag om skattelettelser til dansk industri ville få. Det er rigtigt, at vi gør meget for klimaet i Danmark. Men Dalgaard, vi skal da blive ved!
Populisme fra Ellegaard
Flemming Bengtsson, Brønshøj
Lasse Ellegaard (LE) fremturer i et populistisk og dæmoniserende angreb på Søren Espersen (DF) og Israel i Information 22. juli, der på flere punkter er lysår fra journalistisk hæderlighed og Information uværdigt. Blandt flere af LE's udokumenterede populistiske påstande, skal nævnes en enkelt:
LE anfører uden belæg, at Yitzhak Rabin ønskede, at Gaza ville synke i havet. Birgitte Rahbek (BR) gjorde det samme i en kronik i Information, 'Så vælg da freden' fra 20. september 2001.
Men hvor har BR påstanden fra? Ifølge en e-mail fra Palestinian Refugee Discussion List 17. august 2000, stammer den fra en artikel af den israelske klummeskriver Emuna Elon i den israelske avis Yediot Aharonot 28. august samme år.
Hvordan kan en offentliggjort påstand blive citeret i en e-mail, der angiveligt er skrevet og sendt 11 dage før offentliggørelsen? Påstanden må hermed være aflivet.
LE fremstår for mange som en seriøs autoritet med mange års erfaring som udenrigskorrespondent, men har i årevis gjort sig selv til en enøjet part i mellemøstkonflikten i et omfang, der svækker hans journalistiske hæderlighed og troværdighed. Det er en hån mod os læsere, som LE arrogant regner for nikkedukker, der sluger populismen råt.
Mindre royalt
Peter Arnborg, København NV
Tak til Tim Knudsen for hans essays om demokratiudviklingen i Danmark, senest den 23. juli om kongemagtens fortsatte rolle i statsstyret efter systemskiftet i 1901. Også i dag har dronninge-/kongemagten funktioner i statsstyret på trods af princippet om demokrati og folkestyre, som anført i grundloven.
Hverken S, V eller RV de kommende regeringsudpegende partier skylder historisk kongemagten noget. Så derfor må det nu være på tide inden for grundlovens rammer at begrænse kongemagtens rolle yderligere.
F.eks. kunne man nu undlade dronningerunden ved regeringsdannelse og som regering begrænse brugen af statsråd, hvor dronningen deltager i regeringsanliggender. Jeg hører gerne om partiernes holdning til disse to konkrete forslag.<\!s




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",2.0,27. juli 2011,"Jeg er dybt chokeret og berørt af den blodige tragedie, som har ramt Norge, og ønsker at udtrykke min dybe sorg og medfølelse med det norske samfund. Først og fremmest som almindeligt menneske og dernæst som socialdemokratisk medlem af partiforeningen i Vejle."
13007,/debat/2010/12/laeserbreve-4,Læserbreve,Informations Webredaktion," Lukasjenkos tur er kommet
Tom W. Petersen, Frederiksberg
Vor forrige statsminister, NATO's nuværende generalsekretær, udtalte i august 2003 disse ord:
»I kampen mellem demokrati og diktatur kan man ikke stå neutralt. Man må tage stilling for demokratiet og mod diktaturet«. Og Danmark fulgte ham og deltog i nedkæmpelsen af Iraks tyran (plus en hel del af de irakere, han undertrykte).
Nu må det være Lukasjenkos tur til at mærke, hvordan vi behandler diktatorer (og deres folk). Hviderusland er også meget tættere på Danmark end Afrika, som vor udenrigsminister har set sig varm på.
Har Brian skjulte evner?
Jørgen Hagmund, Køge
Danmark har længe manglet en virkelig komiker. En komiker, der med få ord kunne kalde smilet og latteren frem selv i en kold tid.
Nu er han her. Brian Mikkelsen i tv og radio: »Går vi - de konservative - tilbage, bliver jeg direktør i et firma eller tager en stilling i udlandet.«
TV 2 valgte substans
Michael Dyrby, nyhedsdirektør TV 2
I en kommentar under overskriften Skandalen skete på TV 2 (21. december) sammenligner Informations Mette Klingsey DR's optagelse og udsendelse af sundhedsminister Bertel Haarders raserianfald med en episode fra oktober, hvor TV 2 Nyhederne undlod at vise et klip med en irriteret statsminister Lars Løkke Rasmussen.
Mette Klingsey mener, at TV 2 dengang gjorde sig skyldig i en »skandale« ved, som hun udtrykker det, at »styre sig selv på magthavernes vegne og i deres interesse«. Magen til vås skal man lede længe efter.
TV 2 havde valget mellem at bringe et indslag, hvor Lars Løkke Rasmussen svarede på substansen i anklagen om overbetaling af de private hospitaler, eller et indslag hvor han blev irriteret. TV 2 valgte substansen, for Lars Løkke Rasmussen stillede op til spørgsmål efter en mindre irritation.
Vi mente - og mener - at det var i seernes interesse at høre landets statsminister tale om det varmeste politiske emne på dette tidspunkt. Vi kunne have vist en irriteret statsminister, men det gav ingen mening. Vi havde selv været med til at skabe situationen. Og vigtigst: Ingen seere ville blive klogere af det indslag.
Mette Klingsey har tilsyneladende ikke sat sig ind i, hvad der rent faktisk skete og ikke skete på TV 2 den dag i oktober, skønt det er beskrevet adskillige gange. Ifølge hendes fremstilling blev klippet af en irriteret statsminister bortcensureret fra udsendelsen »efter sigende med mellemkomst af statsministerens tidligere spindoktor, som nu er redaktør på TV 2 News.« Også dette er lodret forkert.
Hverken statsministeren eller hans tidligere spindoktor havde den mindste andel i beslutningen om, at det pågældende klip ikke skulle udsendes. Beslutningen blev alene og uden indblanding truffet af dagens vagthavende redaktionschef.
Det er forstemmende, at Klingsey ikke gider at sætte sig ind i virkeligheden og i det mindste referere et hændelsesforløb bare nogenlunde korrekt.
Formuleringen  »efter sigende« er flettet ind for at få virkeligheden til at passe ind i Klingseys fordomme om Nyhederne. Det ville være så dejligt nemt, hvis alle ansvarlige på Nyhederne var lalleglade, borgerlige idioter, der blot ventede på statsministerens næste vink. Men Mette Klingsey: Du tager fejl, og det er en skandale, at du ikke selv kan se det.
Den fjerde statsmagt?
Preben Wilhjelm, Frederiksberg
Det positive ved at have fået kendskab til Lars Løkkes og Bertel Haarders raseriudbrud er, at vi nu ved, at hvis en minister ikke skaber sig tosset under et interview, er det fordi, journalisten kun stiller de spørgsmål, ministeren på forhånd har godkendt. Den fjerde statsmagt? Pis mig i øret!
Tillid til  politikere?
Birgitte Albrechtsen, Roskilde
»Æv, bæv, hvor er I onde mod mig!« Frådende raseri. Undskyldning bagefter. Hvor pinligt og skræmmende at opleve Bertel Haarder gå helt amok i en ufarlig situation. Hvad gemmer der sig bag migræne, venten på sin kone eller afbrydelse i aftensmaden? Et spørgsmål uden for aftalen? Og hvad så?
Et afbalanceret menneske ville sige, at han ikke kender noget til spørgsmålet. Slut. Jeg er en af de danskere, der er glad for igen og igen at få afsløret, i hvis hænder vi lægger vores folkestyre! 2010 har været fyldt med sådanne afsløringer.
Jeg finder politikernes styring af journalisters interviews meget uheldig. Hvorfor tør politikere ikke spontant fremstå med deres viden og indstilling - eller mangel på samme - så vi kan se, hvem de er, og om de er værdige til at styre landet. Med Haarder fik vi sandelig syn for sagen. Jeg bliver flov som dværgen Flovmand, men varmes ved håbet om et regeringsskifte. Glædelig jul med håb om ændringer i 2011. Hvis ellers rød blok vil holde, hvad de plejer at stå for!
Skoledrenge
Preben Hammer Jensen, Korsør
Når man taler og skriver om de stakkels drenge i folkeskolen, skal man lige huske, at de fleste af dem både lærer at læse og at regne, og at de fleste endda ender med at gennemføre en ungdomsuddannelse. Drenge er lige så forskellige som alle andre mennesker.
Kinesisk  Pisa-lykke
Benny Lihme, København
Æh, angående det nye danske skoleideal, Pisa-verdensmestrene Kina, hvad siger Pisa-målingerne om opdragelse til demokrati?
Hvis vi som eksempel tager Informations forside om kinesernes milliardprofitter og svineri med drivhusgasser (21. december), opdrages de kinesiske børn så til at kunne argumentere imod 'deres' ledere, når det drejer sig om så vigtigt et emne med stor relevans for børnenes fremtid?
Beskyttelsesvold
Peder Hvelplund, Hjørring, Enhedslisten
Når integrationsordfører Karsten Lauritzen (V) angriber Enhedslistens integrationspolitik (15. december), er det som et ekko af Egon Krentz, DDR's sidste statsleder, der febrilsk gennem sommeren '89 forsvarede Muren - eller den 'anti-fascistiske beskyttelsesvold'. Han forsvarede den i sikker tiltro til massernes opbakning.
På samme måde forsvarer Lauritzen regeringens integrationspolitik, som fremover vel skal betegnes som den 'antimuslimske fattigrøvsbeskyttelsesvold' i sikker forvisning om, at masserne ønsker strammere og strammere regler. Men selvom Lauritzen på Venstres svar på Komsomol-skolen har lært, at regeringens politik er 'fast og fair' og på det seneste endda 'intelligent', tror jeg ikke længere, han skal forvente den umiddelbare vælgergevinst, han så tydeligt fisker efter.
Ingen taler i dag om 'fri indvandring' eller 'åbne ladeporte', hvilket i øvrigt heller aldrig har været en politisk realitet. Men der er en udbredt forventning om en politik, hvor mennesker kan gifte sig, med hvem de vil, uden statslig indblanding i forhold til kvalifikationer, gennem ekskluderende pointsystemer.
Ligeledes er der krav til en ny regering om større menneskelig ansvarlighed i forhold til internationale problemer. Det kræver, at man kan hjælpe en større andel af verdens flygtninge.
Derfor ser jeg med stor glæde frem til den dag, hvor Lauritzens 'beskyttelsesvold' falder.
Offentlig  kreativitet
Aase Bak-Nielsen, Roskilde
Justitsministeren vil med § 24 i offentlighedsloven give de lovforberedende medarbejdere et »frirum hvor man kan udveksle tanker« og »lade kreativiteten blomstre, uden det er undergivet aktindsigt« (21. december). Jamen er det da ikke herligt for borgerne at kunne se, at der virkelig tænkes tanker, indimellem måske skæve, og få indblik i 'den kreative proces, der ligger til grund for lovforslag'?
Det endelige ansvar for udformningen af et lovforslag ligger selvfølgelig altid hos den politiske chef, så embedsmændene har ikke behov for at kunne dække over, hvem der har taget de endelige beslutninger.
Marxismens ugerninger
Peter Skaarup, næstformand i Dansk Folkeparti
'Den, som ikke lærer af historien, er dømt til at gentage den'. Sådan lyder et berømt citat, der er tilskrevet den spanske filosof George Santayana. Det er vigtigt, at vores børn lærer om og af historien, så de ikke gentager fortidens fejl. De fleste skoleelever ved heldigvis nok i dag, at nazismen var en modbydelig og morderisk ideologi, men hvor mange kender til marxismens mord?
Dansk Folkeparti ønsker at oprette et dokumentationscenter for marxismens forbrydelser, så vi kan få udbredt kendskabet til denne underbelyste del af historien.
Det har ikke noget at gøre med at bedrive politisk bestillingsarbejde, som Rune Møller Stahl påstår i Information(21. december).
Det har noget at gøre med effektivt at vaccinere de kommende generationer mod totalitarisme af enhver slags.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",6.0,23. december 2010,"Ingen taler i dag om 'fri indvandring' eller 'åbne ladeporte', hvilket i øvrigt heller aldrig har været en politisk realitet. Men der er en udbredt forventning om en politik, hvor mennesker kan gifte sig, med hvem de vil, uden statslig indblanding i forhold til kvalifikationer, gennem ekskluderende pointsystemer."
7953,/debat/2013/03/laeserbreve-19,Læserbreve,," Lærerne holdes uden for døren
Finn Gunst, Brønshøj
I regeringsgrundlagets første to sider nævnes regeringens ønske om et samarbejde med det omgivende samfund. Ord som respekt, gensidighed, partnerskab går igen i alt ni gange. Det pointeres også, at regeringen vil lytte, før den handler.
Hvordan harmonerer det med, at finansministeren, Kommunernes Landsforening og Ministeriet for Børn og Undervisning den 3. februar 2012 nedsatte et udvalg, der skulle se på lærernes arbejdstid, uden at lærerne var inviteret, og hvor lærerne blev nægtet aktindsigt? Er det samarbejde, partnerskab og dialog?
Forvaltningsloven siger ellers, at når en offentlig myndighed har et samarbejde med en anden myndighed eller part, så kan man få aktindsigt i den korrespondance, der er mellem dem.
Skal partnerskabet genoprettes, skal regeringen ikke spekulere i finansiering af skolereformen via overenskomstforhandlinger med lærerne. Skolereformen vil næppe få lærernes opbakning, hvis den kobles sammen med muligheden for lock out og regeringsindgreb i igangværende overenskomstforhandlinger.
Regering uden grøn dagsorden
Jens Heide Wallberg & Philip Groes , Radikal Ungdom
Regeringen vil med den nye vækstpakke både aflyse kørselsafgifterne for lastbiler, fjerne CO2-afgiften på el og sænke emballageafgiften i et forsøg på at tækkes erhvervslivet. Selvom vi anerkender, at det skal være billigere at drive virksomhed i Danmark, mener vi ikke, at sænkede miljøafgifter for 4,2 milliarder kroner er den rigtige vej fremad. Man kunne i stedet styrke erhvervslivet ved at øge erhvervsstøtten målrettet virksomheder, der gør en indsats for at reducere deres miljømæssige belastning.
Et af regeringens argumenter for at fjerne disse afgifter er, at CO2 i forvejen bliver reguleret gennem EU’s kvotemarked. Dermed overser de, at kvotemarkedet er brudt fuldstændigt sammen bl.a. på grund af den økonomiske krise, hvilket Connie Hedegaard, den danske klimakommissær, og mange andre flere gange har påpeget. Regeringens argument holder derfor ikke, indtil kvotemarkedet bliver genoprettet.
Kriser er oplagte muligheder for at forbedre samfundet, hvilket gør det ekstra beklageligt, at regeringen slækker på de grønne ambitioner. På et tidspunkt, hvor selv Kina har sagt, at de vil indføre en CO2-skat, bør regeringen snarere kæmpe for, at Danmark hurtigst muligt bliver et bæredygtigt land.
Tomme biblioteker
Ole Kløcker, Frederiksberg
De gentagne og voldsomme besparelser på kulturbudgetterne rundt omkring i kommunerne har ført til hundredvis af såkaldte ’åbne biblioteker’ over hele landet.
Bibliotekaren er forsvundet i den blå luft, så brugerne står uden formidling, uden hjælp til at finde relevant litteratur og uden svar på de spørgsmål, som de fleste møder op med, når biblioteket frekventeres. At forsøget alligevel nogle steder kaldes en succes, må bero på, at man har glemt, hvad folkebiblioteket gennem generationer har stået for, nemlig kontinuerlig oplysning og kulturel aktivitet.
I det nu efterfølgende personaleløse tomrum skal publikum så finde sig selv og de informationer, der er nødvendige og påtrængende. For nogens vedkommende vil det måske lykkes, men for mange vil der være tale om en blindgyde.
Man må spørge, hvad man med rimelighed kan forvente, i og med den praksis, der hidtil har været udøvet fra biblioteksmæssig side, nu neddrosles til en stumtjeners funktion uden oplysning og engagement?
Bilbeskatning betaler sig
Leif Kajberg, Rådet for Bæredygtig Trafik, Bagsværd
Man kan ikke andet end at ryste på hovedet af de såkaldte miljøøkonomiske vismænds forslag om droppe registreringsafgiften for biler. Det er virkelig bad timing, for et sådant forslag vil med garanti føre til en stigning i bilismen og markant øge bilimporten og bilejerskabet. En del husstande vil anskaffe bil nummer tre, firehjulede vil beslaglægge mere vejkapacitet, ligesom trængslen vil blive øget markant.
Utroligt, at man ikke kan se risikoen ved at give økonomiske incitamenter til accelereret bilanskaffelse i dele af befolkningen. Biler, der er anskaffet, bliver naturligvis brugt, specielt når billetpriserne på kollektiv transport forhøjes årligt.
Det er tvivlsomt, om de kørselsafgifter, som de miljøøkonomiske vismænd foreslår, vil være i stand til at dække bilismens negative konsekvenser.
Vismændene undgår behændigt at indregne alle omkostningerne i forbindelse med bilismen og vejtransporten. Eksempelvis koster lastbiltrafikken, som påvist i en nylig artikel i Information, milliarder i sundhedsudgifter. Det Europæiske Miljøagentur opgør sundhedsomkostningerne alene ved luftforurening fra lastbiler til 2,8 milliarder kroner årligt i Danmark. Hertil kommer ødelæggelsen af miljø og ejendomme.
De miljøøkonomiske vismænd overser tillige de omkostninger, der er en følge af klimaændringer og menneskeskabte CO2-udledninger.
Omvendt udelader vismændene i deres regnestykke værdien af det teknologiske forspring, Danmark ville kunne opnå ved en ambitiøs klimapolitisk satsning.
Corydons kulturrevolution
Ingrid Stage, formand for DM (Dansk Magisterforening)
De offentlige arbejdsgivere anført af socialdemokraten Cory-don har ikke meget tilovers for den danske aftalemodel, som den er blevet praktiseret på mange uddannelsesinstitutioner.
Den skal erstattes af en kultur, hvor stram styring og uindskrænket ledelsesret hersker. Uden fornuftige arbejdstidsaftaler er der stor risiko for, at arbejdstiden løber løbsk.
Det er dokumenteret til overflod i de netop offentliggjorte arbejdspladsvurderinger fra KU og AU. Alligevel blev muligheden for at indgå frivillige lokale aftaler om arbejdstid på universiteterne pure afvist.
I sin iver efter at ’normalisere’ undervisernes arbejdstid risikerer Corydon dog at miste mere, end han vinder. Hvis den selvstændighed og indflydelse på eget arbejde, der gør en underviserkarriere attraktiv, undermineres af den Corydonske moderniseringsstrategi, får uddannelsesinstitutionerne svært ved at fastholde og rekruttere dygtige, engagerede medarbejdere med en stærk professionsfaglig identitet.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,5. marts 2013,"Bibliotekaren er forsvundet i den blå luft, så brugerne står uden formidling, uden hjælp til at finde relevant litteratur og uden svar på de spørgsmål, som de fleste møder op med, når biblioteket frekventeres. At forsøget alligevel nogle steder kaldes en succes, må bero på, at man har glemt, hvad folkebiblioteket gennem generationer har stået for, nemlig kontinuerlig oplysning og kulturel aktivitet."
11363,/debat/2011/10/helles-stoerste-opgave-opdrag-danskerne-samfundssind,Helles største opgave: Opdrag danskerne til samfundssind,Dorthe Pedersen," Med borgeren ved roret lød overskriften for Fogh-regeringens moderniseringsprogram efter tiltrædelsen i 2001.
I tråd med 1980'erne og 1990'ernes internationale reformkoncepter — ofte betegnet New Public Management (NPM) — var det 'markedet' i form af ekstern konkurrence, intern resultatmåling og klare økonomiske incitamenter, der skulle hjælpe med at sikre en rationel drift af offentlig velfærd.
Borgerne ved roret betød, at borgerne blev 'kunder med frit valg'. Kunder, der oplever, at de har ret til at blive betjent og stille krav. Kunder, der skal betjenes og det med det samme. Problemet er, at den selvforståelse stemmer dårligt overens med de udfordringer, samfundet oplever.
I dag står vi i en økonomisk krise, der har fået europæiske økonomier til at kollapse og lagt pres på den danske regering, når det gælder finansiering af den offentlige velfærd. Her har markedet og NPM vist sig ikke at slå til. Der er simpelthen ikke ressourcer til at opfylde kundernes stigende efterspørgsel på velfærdsservice.
Hvis Helle Thorning-Schmidts nye regering på en og samme tid skal levere den lovede velfærd og holde budgetterne, er der kun en vej frem: brugerne skal igen blive borgere. Klienterne skal aktiveres på nye måder, og deres uopdagede potentiale skal frem i lyset.
Krævementalitet
De paroler ligger allerede implicit i de aktuelle reformer i både Danmark og udlandet. Men spørgsmålet er, om den nye regering er klar til at formulere en helt ny politik for modernisering af den offentlige sektor. Og om vi vil se en egentlig vision om aktivt medborgerskab?
Ét er sikkert: den nye regeringen kommer ikke uden om at skulle vende skuden bort fra dyre reformer, masseinvesteringer i udvikling og overbud om bedre og flere velfærdsydelser til en politik, der passer til økonomisk smalhals.
Valgkampens løfter om økonomisk ansvarlighed skal nu omsættes i en politik, der får mest muligt ud af et offentlige budget, der ikke kan udvides nævneværdigt. Uanset, hvilke ændringer i skattegrundlaget, regeringsparterne kan blive enige om, gælder det, at der skal tænkes i nye løsninger. Og lige så sikkert er det, at løsningen ikke længere kan begrænses til at rationalisere indefra og skabe konkurrencepres udefra. For trods intentioner om det modsatte, må vi konstatere, at denne opskrift under hele vækstboblen har ført til en uheldig opdrift i velfærdsudgifterne, godt hjulpet på vej af politikere, der skabte høje forventninger om mere og bedre service, medier, der jagtede fejl og skuffelser og borgere, der i stigende grad fik et bytteforhold til den offentlige sektor, hvilket man vel næppe kan fortænke dem i.
Siden Fogh-regeringen kom til, er borgeren blevet tiltalt som en, der har klare interesser, reagerer på økonomiske incitamenter og i det hele taget agerer efter 'noget for noget'-princippet.
Den kontraktlige tænkning har gennemsyret borgerens kontakt med den offentlige sektor, hvad enten vi taler om frit vælgende ældre, der skal være i stand til at agere som kunder i forhold til stadig mere afmålte ydelser, arbejdssøgende, der med pisk og gulerod skal disciplineres til at komme hurtigt i arbejde, forældre og elever, der skal vælge mellem stadig stærkere profilerede skoler, syge, der med eller uden sundhedsforsikring skal sikre sig hurtigst mulig behandling, eller sociale klienter, der skal indgå kontrakter om forbedringer af egen livsførelse for at opnå ydelser eller undgå sanktioner.
Bagsiden af medaljen er til at få øje på: Hvor lidt behøver jeg at yde? Hvad får jeg for det? Hvordan undgår jeg sanktioner?
Det har fremelsket en taktisk adfærd, hvor alle kæmper for at få mest muligt for deres skattekroner og for at undgå beskatning af indtægter og kapitalgevinster. Selv de mest ressourcestærke er blevet små kapitalister. Imens er de ressourcesvage kørt ud på et sidespor med lavest mulige ydelser og forventninger om, at det vil give dem incitamenter til at rejse sig og komme ind i kampen.
Fejlslagent marked
Det bemærkelsesværdige i udviklingen efter 2001 er, at et øget fokus på marked, frit valg og økonomiske incitamenter — at vi alle i et eller andet omfang er blevet opdraget til at være forbrugere i velfærdsbutikken — slet ikke synes at løse de økonomiske udfordringer med finansiering af velfærden.
Det er der flere årsager til. Mest oplagt er selvfølgelig, at vi ikke kan slutte fra mange effektive driftsøkonomier (de mange velfærdsinstitutioner, der er blevet resultat- og kontraktstyrede) til en samlet effektiv samfundsøkonomi.
Det er heller ikke muligt at slutte fra rationelle forbrugere med klare interesser og evne til at nyttemaksimere hver for sig til en samlet god og rimelig fordeling af byrder og goder.
I begge tilfælde har vi splittet samfundet op og ladet kun en kode — nemlig den økonomiske — være hovedgrundlaget for at skabe ligevægt og balance. Konsekvensen er, at NPM er kørt fast i intern kassetænkning, krævementalitet, kontrolomkostninger og et dyrt og omsiggribende managementbureaukrati.
Borgeren som partner
Efter markedslogikkens fallit må velfærden skabes og finansieres på nye måder, lyder det i både den internationale og danske debat om offentlig styring og modernisering.
Vi befinder os i en ny æra efter NPM, hvor partnerskaber, inddragelse af den frivillige sektor og 'samskabelse' af velfærd udpeges som alternativer til ren konkurrence og hårde kontrakter.
Samtidig bliver brugerdreven innovation og borgerinvolvering omdrejningspunktet i kampen for at levere relevante og skræddersyede ydelser, baseret på individuelle behov og potentialer hos borgerne.
Et hovedpunkt er et nyt syn på borgeren som aktivt bidragende og partner til de offentlige velfærdsinstitutioner.
Den nye regering kan meget vel søge inspiration hos den liberal-konservative regering i Storbritannien, der har lanceret et genopretningsprogram under parolen Big Society.
David Cameron og co. forsøger at få briterne til at skifte tankegang. Som et ekko af Kennedys berømte tale vil man få briterne til at spørge, hvad de kan gøre for samfundet, i stedet for hvad de kan få af staten.
Er der brug for en anden indpakning end den konservative britiske model, kan Helle og støttepartierne også kigge mod centrum-venstre regeringen i Norge, der har lanceret en ny post-NPM- moderniseringspolitik under parolen: »En forvaltning for demokrati og fellesskab« (Stortingsmelding nr. 19, 2008-2009).
Kongen i medborgeren
I Danmark kan vi allerede se tydelige aftryk af 'samfundsstategien' i og med, at nulvækst i den offentlige sektor kombineres med afbureaukratisering, 'væk med bøvlet'-planer, nye besparende velfærdsteknologier og digitalisering af alle brugerflader efter hjælp til selvhjælpsprincippet.
Det ændrede syn på borgeren som selvbetjenende og aktivt ydende er tydeligt, f.eks. når det gælder socialpolitik.
Takket være Informations sommerserie om paradigmeskiftet i socialpolitikken og udsultningen af Socialministeriets budget, har vi fået understreget konsekvenserne i form af flere marginaliserede grupper og en øget fattigdom.
Vi har også hørt den tidligere socialminister, Benedikte Kiærs svar: » ... Information fokuserer alt for ensidigt på de socialt udsatte som klienter, der ikke rummer potentialer og muligheder« (kronik i Information den 8. august.) »Vi bør appellere til kongen i hvert enkelt menneske«, lyder det videre.
Det er tydeligt, at borgeren ikke kun skal være passivt publikum eller frit vælgende forbruger. Nej, borgeren skal være aktivt deltagende og selvudviklende i forhold til egne uudnyttede potentialer.
Problemet er imidlertid, at VK-regeringens forsøg på at gøre socialpolitikkens brugere til konger i deres eget liv blot fortsatte 'noget for noget'-logikken. Og da mange af brugerne ikke har kongepotentiale, ender de, som Informations artikelserie viste, på bunden af samfundet.
Forsøget på at gøre samfundet større og krævementaliteten mindre, førte altså i stedet til yderligere opsplitning og afhængighed.
Hjælp til finansieringen
Det store spørgsmål er, om den ægte medborger for alvor kan vækkes til live efter 10 år med velstandsboble og 'noget for noget'.
Den nye regering står her i et dilemma: Vil den — som venstrefløjen foretrækker — skabe finansiering til øget velfærd ved at kradse flere penge ind i skat og øge de offentlige udgifter. Eller vil den komme med svar på tiltale fra de mange økonomer, der fortæller os, at finansieringsproblemet i længden kun kan løses ved at gøre noget ved den (for) høje efterspørgsel på offentlige velfærdsgoder?
Spændende er det, om nyt og aktivt medborgerskab bliver en del af det nye regerings politik. Noget kunne tyde på det, når regeringsgrundlaget er døbt Et Danmark, der står sammen. Spørgsmålet er dog, om Helle & Co. har en socialt afbalanceret vision, der kan vende skuden efter 10 års opdragelse til velfærdsegoister.
Sikkert er det, at det er op ad bakke at prædike solidaritet. Skal man skabe et 'stort samfund' i Danmark, kræver det en genopfindelse af den offentlige sektor, der kan overskride fordums tiders stat- eller markedstænkning.
Da Helle i går fremlagede regeringsgrundlaget med en formaning om; »at det er borgerne, der skal hjælpe os ud af krisen«, vidnede det i virkeligheden om en dobbelt udfordring. Det nye regeringshold skal vise social profil og formå at omdefinere den borgerlige regerings reformperspektiv, så det ikke fører til større fattigdom for de ressourcesvage. Samtidig skal borgerne i almenhed opdrages til at tage et større ansvar for eget liv. Den nye parole om fællesskab må ikke som i Camerons England ende med udstødelse og hattedameafhængighed. Og det nye borgeransvar må ikke ende med den skizofrene borger, der skiftevis tiltales som henholdsvis klient, rationel forbruger og aktivt bidragende borger. Der er ingen kongevej ud af den budgettyngende krævementalitet.
 
Dorthe Pedersen er leder af MPA-uddannelsen og lektor, Ph.d. ved Institut for Ledelse, Politik og Filosofi på CBS¨




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",43.0,4. oktober 2011,"Efter markedslogikkens fallit må velfærden skabes og finansieres på nye måder, lyder det i både den internationale og danske debat om offentlig styring og modernisering."
4478,/debat/2014/08/negativ-skraemmekampagne,Negativ skræmmekampagne,Kim Kristensen," Når jeg snakker med Socialdemokrater er der en ting mere end nogen anden, som går dem på: De kan leve med meningsmålingerne, eller er i hvert fald tvunget til det. Enhedslisten er en irritation og Venstre lige så. Men Dansk Folkeparti!
Det har ikke noget at gøre med om Dansk Folkeparti er stuerent eller ej eller så meget det, at Socialdemokraterne taber vælgere til partiet. Det er måden, de gør det på. Vantro ser Socialdemokraterne Dansk Folkepartis formand, Kristian Thulesen Dahl, gang på gang slippe godt fra at blive fanget på fersk gerning på overvågningskameraerne ved blot at hævde, at det slet ikke er ham!
Hvorfor skriver pressen ikke om det? Eller i hvert fald mere om det?
Nu har Socialdemokraterne selv taget affære. En ny kampagne, hvorerpengene.dk, påpeger, at Dansk Folkeparti efter folketingsvalget i alt er kommet med forslag for 170 milliarder kroner. Forslag som spænder lige fra 50 procent højere forsvarsudgifter (11 milliarder kroner), over gratis offentlig transport til pensionister (1,1 milliard kroner) og til beslutningen om at udstyre demente med GPS’er (176 millioner kroner).
Men Dansk Folkeparti anviser altså kun, hvorfra de 2,5 milliarder kroner skal komme fra. Det er den foreslåede besparelse på u-landsbistanden. En besparelse Dansk Folkeparti til gengæld, igen og igen, fremdrager som en kilde til sine forslag (så sent som på partiets sommergruppemøde i denne uge dukkede de 2,5 milliarder kroner op på indtægtssiden i forbindelse med de foreslåede nye udgifter til ældre, syge og politiet).
Socialdemokraternes gruppeformand, Henrik Dam Kristensen, kalder meget af det, Dansk Folkeparti foreslår, for »sympatisk«. Men Henrik Dam Kristensen mener, Dansk Folkeparti kører på »frihjul«. Kristian Thulesen Dahl lover alt muligt, velvidende at der ikke er råd til det hele.
Socialdemokraterne forsøgte sig med en lignende kampagne i april. Dengang løb Dansk Folkepartis løfter dog kun op i 155 milliarder kroner. Når Socialdemokraterne gør et nyt forsøg – og vil blive ved (på hjemmesiden kan man tippe partiet om nye udgiftskrævende forslag) – skyldes det selvfølgelig, at det ikke rigtigt gjorde noget indtryk på vælgerne første gang.
Spørgsmålet er, om det gør det denne gang. Ligesom første gang afviser Dansk Folkeparti kritikken med henvisning til, at det er pseudoberegninger, at mange af dem ikke holder vand (selv om man skulle tro, ingen af dem gjorde det, hvis altså det er ...), og at løfterne ikke er ultimative samt at det er en skræmmekampagne.
»Det er sådan en form for amerikanisering af den politiske diskussion i Danmark, som jeg ikke tror, at vælgerne bryder sig om,« forklarer Kristian Thulesen Dahl.
Ser man bort fra, at det skulle være særlig amerikansk at diskutere, hvor pengene skal komme fra, så er problemet med skræmme- eller negative kampagner altid, at deres budskab bedst trænger igennem, hvis det er underforstået. Nok skal vælgerne skræmmes, men skræmmekampagner fungerer kun, hvis vi selv er med på at lade os blive skræmte og derfor konkluderer, at vi bør være det.
Det var det, Venstre havde så stor succes med i 2001, efter at Socialdemokraterne tre år tidligere til gengæld havde haft held med at bruge Uffe Ellemann-Jensens privatøkonomi som en del af argumentationen for, at en borgerlig regering ville favorisere de velhavende frem for kassedamen.
Venstres berømte reklame med en gruppe unge indvandrere på vej ud af domhuset i Aarhus, efter at de var blevet dømt for massevoldtægt, blev symbolet på mange danskeres frygt og vrede mod »de fremmede«. På trods af, at der kun var billedet, overskriften »Tid til forandring« samt et pasbillede af Anders Fogh Rasmussen og hans underskrift.
Og hvor Uffe Ellemann-Jensen i den afsluttende tv-duel hidsede sig op over, at Poul Nyrup Rasmussen brugte hans privatøkonomi, så lod efterfølgeren sig aldrig gå på af Socialdemokraternes forsøg på at fremdrage hans liberale fortid. Alle angreb blev besvaret med et overbærende smil, og var det ikke nok, skulle de afvises som »negativ skræmmekampagne.« Selv om der var mange vendinger Anders Fogh Rasmussen gentog i valgkampen, var der én, der udkonkurrerede alle, nemlig:
»Det, du siger nu, er typisk socialdemokratisk negativ skræmmekampagne«.
Hvis du aldrig havde hørt om Socialdemokraternes seneste »skræmmepagne« før i dag, skyldes det, at den netop ikke er skræmmende nok.
Kim Kristensen er politisk reporter.
Klummen mandag: Annegrethe Rasmussen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",8.0,9. august 2014,"»Det, du siger nu, er typisk socialdemokratisk negativ skræmmekampagne«."
6859,/debat/leder/2013/08/goer,Hvad gør vi nu?,Mette Davidsen-Nielsen og Christian Jensen," 
»Jeg vil hellere bruge mine kræfter på det, der er politisk umuligt, end det der er fysisk umuligt.«

- Herman Daly, tidligere seniorøkonom i Verdensbanken

	Citatet er hentet fra journalist Jørgen Steen Nielsens opdaterede og komprimerede version af bogen Den store omstilling, som udkommer i dag. Bogens bevægende blanding af overbevisende alvor og håb for klodens fremtid er afsættet for den journalistiske kampagne, Information i dag lancerer i et usædvanligt samarbejde med DR P4’s ni regionale kanaler. Det handler mere end nogensinde om at handle lokalt og tænke globalt.

	Vi kender i dag de globale krisers rækkefølge og indbyrdes sammenhænge. Hvis vi alene forsøger at komme igennem den økonomiske krise med traditionel vækst i traditionelle industrier, så forværres klimakrisen, den bredere økologiske krise, fødevarekrisen og krisen med den voksende ulighed.

	Vi står altså ikke i én krise. Det er vores system, vores måde at leve på, der er i krise. Derfor kan vi ikke alene lade det være op til politikerne at komme med løsningerne på vores fælles problemer. Vi må alle handle. Hver især – og især sammen. I stort og småt. Vi skal ændre det system, vi regulerer vores liv efter.

	Det kan lyde dramatisk og utopisk. I virkeligheden sker det allerede. Overalt i Danmark. Hver dag.

	Landsbyen Holtug på Stevns åbnede lørdag sin nye energilandsby efter en velkendt model: Ved at gennemføre energirenoveringer af huse og installere vedvarende energianlæg vil indbyggerne i Holtug levere deres bidrag til større bæredygtighed. Det gavner både deres egen privatøkonomi og vores alles klima og miljø.

	Det er ikke revolutionens første fase, vi ser i Sydsjælland, men det er et lokalt initiativ med et globalt perspektiv. Akkurat som det er tilfældet, når ildsjæle forsøger at mindske vores enorme madspild ved at få fødevareproducenternes overskudsmad distribueret til herberger og kvindehjem. Når det lokale kystfiskeri på Jyllands nordkyst forsøges genoprettet i en økologisk og økonomisk balance. Når mennesker i storbyerne anlægger grønne haver på tage og pladser. Eller når små og store virksomheder indleder omlægning til lukkede stofkredsløb.

	I kampagnen ’Hvad gør vi nu? Vores omstilling til et bæredygtigt samfund’ er vi netop på jagt efter historier, der i stort og småt anviser en konkret vej til en stor omstilling. Fra i dag og i de kommende uger vil vi her i avisen og på P4’s ni kanaler fortælle historier om et Danmark i omstilling.

	Vi bygger Danmarks største database for bæredygtige omstillingsprojekter på voresomstilling.dk, der går i luften i dag.

	Vi opfordrer alle omstillingsaktive til at dele viden og erfaringer fra jeres projekter. I fører allerede an, og nu beder vi jer inspirere og hjælpe andre i gang. Projekterne, vi søger, skal have ét eller flere af følgende kendetegn: De skal være til gavn for fællesskabet. De skal have inspirationskraft. De skal kunne deles. Og de skal have en effekt.

	En lige linje kan trækkes fra ’Hvad gør vi nu’-kampagnen til regeringens klimapakke, som klima- og energiminister Martin Lidegaard (R) forleden fremlagde. Der er nemlig ikke tale om én pakke med én universel løsning på alle problemer. Der er tale om 78 mere eller mindre konkrete ideer og initiativer. Nogle om udtagning af marker og enge, andre om trafik. Nogle vil blive gennemført, andre vil ikke. Nogle af forslagene vil have stor effekt, andre marginal.

	Regeringens klimaplan og modtagelsen af den er et vidnesbyrd om, at vi ikke kan forlade os på hurtige politiske patentløsninger. Tiden er knap og kræver handling.

	Når vores system, vores måde at tænke på, vores måde at handle på, er i krise, må vi alle bidrage. Det drejer sig ikke kun om en klimaplan. Det er en omstillingsbevægelse, der er brug for, når næste store skridt for menneskeheden ikke handler om at sætte fod på fjerne planeter, men at sikre at vi kan blive på Jorden sammen.
",9.0,19. august 2013,"»Jeg vil hellere bruge mine kræfter på det, der er politisk umuligt, end det der er fysisk umuligt.«"
8420,/debat/2012/12/danskerne-keder-uden-vide,Danskerne keder sig – uden at vide det!,Andrew Cohen," Mange mennesker er bekymrede over de enorme globale udfordringer, vi bliver konfronteret med i dag og er bange for, om vi vil komme til at stå over for en dommedagslignende situation i en ikke alt for fjern fremtid (uafhængigt af Maya-kalenderen). Og problemerne er ganske rigtigt mange og uoverskuelige – klimaforandringer, overbefolkning, ødelæggelse af miljøet og en potentiel atomkrig i Mellemøsten for blot at nævne nogle få. Men selv om jeg anser mig selv for at være et rationelt menneske og er enig i faren i disse udfordringer, tror jeg faktisk, at dommedag allerede er kommet til Danmark.
Unik position
Lad mig forklare hvorfor: Jeg er for nylig vendt tilbage til USA efter et besøg i Danmark, som ifølge talrige undersøgelser er kendt for at være hjemsted for de lykkeligste mennesker i verden – senest ifølge en undersøgelse lavet af FN tidligere på året. Og hvis det at være lykkelig betyder at have den højeste levestandard i menneskehedens historie, så må danskerne være lykkelige. Hvis lykke indebærer at have en hidtil uset grad af personlig og politisk frihed, samt at menneskerettigheder er en kulturel norm, så må danskerne være lykkelige. Hvis lykke betyder at have et velfærdssystem, hvor staten sikrer alles adgang til sundhedsydelser, så må danskerne være lykkelige. Og sidst, men ikke mindst: Hvis lykke er ensbetydende med at have adgang til ren luft, rent vand og verdens bedste restaurant, så må man være lykkelig i Danmark.
Som spirituel lærer og foredragsholder har jeg gennem de seneste 10 år jævnligt besøgt verdens angiveligt lykkeligste folk, og det har ført mig til den konklusion, at der er noget ved ovenstående billede, der ikke stemmer.
Den manglende mening
Under mit seneste besøg i Danmark havde jeg en lang samtale med en af Danmarks mest respekterede psykoterapeuter, Ole Vadum Dahl. Vi talte blandt andet om den danske kultur, og jeg beskrev mit indtryk af danskernes spirituelle udfordringer for ham. Jeg sagde: »Jeg synes, det er svært at nå ind til danskerne på et dybere, sjæleligt plan. Jeg tror, det skyldes, at de er så komfortable. Jeg har prøvet at trænge igennem deres selvtilfredshed for at skabe noget virkelig eksistentiel alvor og interesse i højere menneskelig udvikling, men det er mere reglen end undtagelsen, at det mislykkes. Jeg er overbevist om, at deres velsignede situation – som betyder, at de er nogle af de heldigste mennesker, der nogensinde har eksisteret på kloden – har gjort dem eksistentielt forvirrede og spirituelt følelsesløse.«
Oles reaktion overraskede mig. Han svarede: »Andrew, problemet er værre end som så. Danskerne keder sig, men hvad der er endnu mere tragisk er, at de ikke engang ved, at de keder sig.«
Hermed mener han ikke, at danskerne mangler ting at beskæftige sig med, men at mange føler, de mangler en dybere meningsfylde med det liv, de lever. Før i tiden var det meningsfuldt at kæmpe for et bedre liv i materiel forstand, men det mål er i vid udstrækning nået. De har ramt muren eksistentielt set. Og for mig at se er det ikke så meget et individuelt problem, som det er et kulturelt fænomen.
Det krakelerede lykkebillede
Indtil for få årtier siden var de danske selvmordsrater blandt de højeste i verden. Og selv om det er blevet lidt bedre siden da (blandt andet fordi brugen af antidepressiv medicin er eksploderet), virker det, som om selvmord i dag er blevet et forståeligt om end ikke nødvendigvis acceptabelt fænomen for mange danskere. På mine besøg i Danmark har jeg flere gange hørt jokes om at tage sit eget liv, hvilket leder mig til at tro, at der er en kulturel forståelse for, at selvmord er en måde at løse problemet på, hvis man bliver deprimeret nok. Og mange af mine danske venner har frygtet, at mennesker i deres omgangskreds skulle vælge denne udvej.
I tillæg til dette er der flere andre punkter, hvor billedet af Danmark som et af verdens lykkeligste samfund begynder at krakelere, f.eks. er alkoholforbruget et af de højeste i verden.
Og ja, situationen er generelt set bedre end i USA. Men her halter levestandarden, velfærden, uddannelsesniveauet, friheden og sikkerheden for det store flertal også langt bagefter Danmark, så der er en logik i, at disse problemstillinger stadig er nærværende. Denne logik er ikke så nem at få øje på i et land som Danmark.
Men måske er dommedag allerede kommet til Danmark, i hvert fald i eksistentiel forstand? For mig at se er der noget tragikomisk over, at den bedst stillede befolkning i menneskehedens historie ikke er i stand til at føle, hvor velsignede de er, fordi de martres af et kulturelt betinget hul i deres sjæl.
Der er mange problemer i verden i dag. Den syriske præsident står i spidsen for massakrer på sit eget lands kvinder og børn. Krybskytter i Kenya slagter 30 elefanter om dagen for at få fat i deres stødtænder. Børneprostitution florerer i det sydøstlige Asien. Og Israel overvejer at starte en krig mod Iran.
Samtidig oplever de heldigste mennesker, der nogensinde har levet på jorden, at de keder sig. Og de ved det ikke engang.
 
Andrew Cohen er spirituel lærer, filosof og bogaktuel til foråret med den danske udgave af ’Evolutionary Enlightenment’
© Andrew Cohen og Information
Oversat af Martin Fluri og Henrik Bov Pedersen
",115.0,27. december 2012,"Som spirituel lærer og foredragsholder har jeg gennem de seneste 10 år jævnligt besøgt verdens angiveligt lykkeligste folk, og det har ført mig til den konklusion, at der er noget ved ovenstående billede, der ikke stemmer."
42,/debat/2016/06/kloge-afgifter-sikre-groenne-omstilling,Kloge afgifter skal sikre den grønne omstilling,Peter Birch Sørensen," Klimaforandringerne er uden tvivl en af dette århundredes største udfordringer. Danmark har besluttet sig for at bidrage til den globale løsning med et mål om, at vi skal være uafhængige af fossile brændsler i 2050. Det kræver bl.a., at vi indretter vores økonomiske system sådan, at virksomheder og forbrugere tilskyndes til at fravælge de fossile brændsler.
Forskellige redskaber i den politiske værktøjskasse kan bruges til at fremme grønne valg. Forbud kan helt forhindre klimaskadelige valg, tilskud kan fremme særligt miljøvenlige teknologier, mens afgifter kan bremse klimaskadelige aktiviteter og sikre, at de, der fortsat belaster klimaet, også betaler for det. Afgifter har den fordel frem for forbud og tilskud, at de skaber indtægter til statskassen, som kan bruges til velfærd og offentlige opgaver.
Men afgifter skal udformes klogt. Hvis afgifterne er for høje eller for lave målt i forhold til skadevirkningerne på klima og miljø, skaber de såkaldte forvridninger.
Hermed menes, at ’skæve’ afgifter kan få forbrugerne til at vælge et andet forbrugsmønster og virksomhederne til at vælge andre produktionsmetoder end det, der giver størst mulig velfærd for samfundet. Den seneste tids danske klimadebat har i høj grad handlet om frygten for, at den grønne omstilling bliver for dyr, og af den grund er det ekstra vigtigt, at afgifterne ikke forvrider samfundsøkonomien unødigt.
Derfor ser Klimarådet i sin seneste rapport, Afgifter der forandrer – forslag til klimavenlige afgiftsomlægninger, nærmere på afgifternes rolle i den grønne omstilling.
På papiret er det let at udforme afgifter på klima- og miljøområdet. Det bærende princip er, at afgifterne skal sikre, at virksomheders og forbrugeres privatøkonomiske overvejelser svarer til de samfundsøkonomiske. Overvejer en husejer at installere et oliefyr, skal afgifter på fyringsolien sikre, at husejeren tager højde for klimaskaderne fra fyrets udledning af CO2. Eller vakler en bilkøber mellem at købe en elbil eller en benzinbil, er det vigtigt, at afgifterne på både benzin og elektricitet afspejler skaderne på omgivelserne fra partikler, CO2, støj og lignende.
I praksis er det dog svært at sætte økonomisk værdi på skaderne ved generende adfærd som f.eks. forurening og støj. Problemet er særligt udtalt på klimaområdet, for hvad er egentligt omkostningen ved ét ekstra ton CO2?
Hvis vi fra dansk side udelukkende bekymrer os om danske statsborgere, vil øget dansk udledning drukne i det globale CO2-hav. Og så er skaderne ved dansk udledning nærmest nul. Vi kan også fra dansk side bekymre os om skadevirkningerne på hele klodens befolkning, og i så fald bliver omkostningen pr. ton CO2 stor – studier peger på, at et ton CO2-udledning bør koste mindst 400 kroner, og måske endda meget mere.
Fra Klimarådets side vil vi argumentere for en tredje tilgang, hvor afgiften på CO2 sættes så højt, at Danmarks klimamål bliver indfriet. På den måde kommer afgiftsdiskussionen ikke til at handle om, hvor meget vi i Danmark skal tage hensyn til resten af verden.
I stedet bliver det de politisk fastsatte mål, der bestemmer afgifterne på klimaområdet. Det vil selvfølgelig stadig være svært at bestemme de præcise afgiftssatser, men de kan løbende justeres, efterhånden som målårene nærmer sig.
Sænk afgiften
Afgifter skal ikke kun sikre den grønne omstilling. Fra politisk side lægger man også vægt på, at afgifterne giver et provenu til statskassen. Miljø- og energiafgifter giver årligt indtægter til staten på ca. 40 milliarder kroner, hvilket er et anseeligt beløb. I takt med den grønne omstilling er der frygt for, at beløbet gradvist skrumper, når vi bruger færre fossile brændsler og udleder mindre CO2.
Ikke desto mindre viser en fremskrivning fra Klimarådet, at provenuet ikke nødvendigvis falder væsentligt frem mod 2050. Det skyldes, at vi fremover vil bruge langt mere elektricitet, som i dag pålægges en betydelig energiafgift.
Omstillingen fra olie og gas til elektricitet baseret på vedvarende energi sker dog ikke af sig selv, og afgiften på el risikerer at stå i vejen for den nødvendige elektrificering af vores energiforbrug.
Derfor anbefaler Klimarådet blandt andet, at afgiften på el til opvarmning sænkes, så eldrevne varmepumper bliver mere attraktive. Generelt kan det blive nødvendigt at sænke afgiften på elektricitet i takt med, at strømmen bliver grønnere. En sådan sænkning reflekterer netop, at afgiften skal afspejle elproduktionens skader på klimaet.
Men hvad så med statens indtægter fra elafgifterne? Når skadevirkningerne fra el bliver mindre, er der god fornuft i, at elafgiften også reduceres. De manglende indtægter til statskassen finder man så bedre et andet sted ved at beskatte de bredere skattebaser gennem f.eks. indkomstskat eller ejendomsskat. Provenutænkning må ikke stå i vejen for den grønne omstilling.
Peter Birch Sørensen er professor ved Økonomisk Institut på Københavns Universitet og formand for Klimarådet
",1.0,15. juni 2016,"Hvis vi fra dansk side udelukkende bekymrer os om danske statsborgere, vil øget dansk udledning drukne i det globale CO2-hav. Og så er skaderne ved dansk udledning nærmest nul. Vi kan også fra dansk side bekymre os om skadevirkningerne på hele klodens befolkning, og i så fald bliver omkostningen pr. ton CO2 stor – studier peger på, at et ton CO2-udledning bør koste mindst 400 kroner, og måske endda meget mere."
216,/debat/2016/05/naar-videnssproget-kommer-kort,Når videnssproget kommer til kort,Göran Rosenberg," Viden kan i visse sammenhænge være et overvurderet gode. Jeg vil naturligvis ikke hævde, at uvidenhed skulle være bedre end viden. Eller at viden ikke skulle være efterstræbelsesværdig. Kun at viden ikke er det eneste, som driver mennesker til at tænke og handle på bestemte måder. Og at viden derfor ikke altid er tilstrækkeligt til at få os til at tænke og handle på andre.
De, som engang stemte på Adolf Hitler – og de var mange – var ikke nødvendigvis uvidende om, hvad han sagde og tænkte og ønskede at udrette. Alt dette stod allerede ret tidligt fuldstændig klart. Blandt dem, der bidrog aktivt og endda med entusiasme til udrensningen af jøderne fra det tyske samfund, var adskillige højtuddannede, ja, endda også dannede mennesker: dommere, advokater, professorer, universitetsrektorer, som umuligt kan have været uvidende om, hvad de har bidraget til.
Jeg hører undertiden den påstand, at dersom blot mennesker havde haft den fornødne viden, om hvordan tingene hænger sammen, ville de ikke kunne få sig selv til at stemme på et racistisk eller nazistisk parti. Eller på en mand som Donald Trump. Eller tiltrækkes af de antidemokratiske bevægelser til højre og til venstre. Eller drages af ideologisk og religiøs fundamentalisme. For slet ikke at tale om at lade sig rekruttere af en terroristisk dødskult som ISIS.
Men vi ved jo allerede udmærket, at sådan forholder det sig ikke. Vi ved, at mennesker også drives af noget andet end viden. At vi selv nogle gange gør ting mod bedre vidende. Eller gør ting, som ikke har så meget med viden at gøre, som de har med noget andet at gøre.
Lad os kalde dette andet for ’tro’.
Tro er ikke kun et spørgsmål om religion. Selv de, som siger, at de ikke har nogen religion og ikke tror på en Gud, har i så fald noget andet, som de tror på.
Måske tror de på alle menneskers ligeværd, eller på retfærdighed eller på dyrs rettigheder eller på demokrati.
Det, vi kalder værdier
Svaret på spørgsmålet om, hvad et menneske er værd, har under alle omstændigheder mindre at gøre med, hvad vi ved om dette menneske, end med, hvad vi tror om mennesket og tror om, hvad det vil indebære at være menneske. Ikke, hvad vi tror om mennesker i almindelighed, men hvad vi tror om det helt konkrete menneske, som vi selv er, hver enkelt af os.
Også den, som hævder at vide med sikkerhed, hvad et menneske er, havner før eller siden i en trossætning af en slags. For ingen kan komme uden om den ubekvemme kendsgerning, at det, vi er, og det, vi gør, i ikke så ringe grad bliver bestemt af, hvem vi tror, vi er.
Hvilket på sin side igen i ikke så ringe grad bestemmes af noget, vi kalder værdier.
Vi tager gerne for givet, at religiøse værdier er baseret på tro. Men vi har sværere ved at se og erkende, i hvor høj grad alle vores værdier i sidste ende er baseret på noget, vi tror på, og ikke på noget, vi ved. Værdier kan i selv udgangspunktet forstås som blot en slags personlige overbevisninger, socialt og følelsesmæssigt dybt forankrede i os og formede og farvede af både arv og miljø.
Troens sprog
Forestillinger, hvor ord som ’rigtigt’ og ’forkert’, ’godt’ og ’ondt’, ’meningsfuld’ og ’meningsløs’ får en personlig mening for hver af os.
På samme måde som ordene ’tillid’ og ’frygt’.
Og på samme måde som ordet ’værdighed’.
Det er alle ord, der hører hjemme i et andet sprog end videnssproget.
Jeg vil gerne kalde det sprog for troens sprog.
Måske er det et sprog, som ikke alle rigtig vil kendes ved, fordi tro i den gængse forståelse i så stærk en grad er knyttet sammen med religion, og det religiøse sprog i dag er blevet så stærkt forbundet med intolerance og fundamentalisme. Og fordi vi gerne vil tro, at vi ved – også, når vi tror.
Men alternativet til dette troens sprog er ikke videnssproget.
De mennesker, der engang stemte på Hitler eller for den sags skyld blev tiltrukket af kommunismen eller fascismen eller nationalismen, led som nævnt ikke under manglende viden. De led under en mangel på tro.
Eller rettere: De led under manglen på noget bedre at tro på.
Jeg formoder, at vi endnu en gang lever i en tid, hvor mangel på tro – ikke mangel på viden – kan få folk til at begynde at tro på hvad som helst.
Det er i så fald en tid, hvor troen på hvad som helst må kunne mødes af troen på noget andet og bedre – hvilket igen forudsætter, at troens sprog gives en legitim plads ved siden af videnssproget.
Ikke fordi det er et bedre sprog end videnssproget. Det kan, som vi ved, udtrykke de mest forfærdelige ting. Men fordi det er med dette sprog, at vi i bedste fald kan sætte en mere menneskelig tro op imod en erfaringsmæssigt umenneskelig tro.
© Göran Rosenberg og Information Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",4.0,18. maj 2016,Jeg vil gerne kalde det sprog for troens sprog.
7073,/debat/2013/07/tvangens-vej-kvinder,Tvangens vej for kvinder?,Hans Bonde," 
	For anden gang inden for de seneste måneder har Information dedikeret en hel leder til at kritisere min ringhed og i særdeleshed min debatbog Fordi du fortjener det.

	Første gang var det i en leder, der vendte sig mod min påvisning af, at der var indgået en tydelig kønskomponent i promoveringen af Helle Thorning-Schmidt (S).

	Lederskribenten responderede imidlertid ikke på, at jeg har fremlagt omfattende dokumentation herfor i kronikker, helsides debatindlæg og klummer i dagspressen, hvori jeg bl.a. viser, at endog Thorning selv erkender, at hun blev valgt, fordi »hun havde en anden baggrund, og ønskede at gøre partiet mere resultatorienteret, men også fordi hun er kvinde«.

	Som hun siger: »Mon ikke de socialdemokratiske medlemmer efter 130 år var parate til at vælge en formand, som ikke var en mand?« På spørgsmålet om der ville blive en kvote for antallet af ministre i Thornings nye regering svarede hun: »Jeg kan ikke forestille mig en regering uden reel ligestilling. Jeg så også meget gerne, at vi fik flere synlige indvandrerpolitikere, også gerne som ministre« (Citat: Noa Redington, 2009).

	Karrieregaranti

	Den nye leder med den manende titel »Kønskvotekvindekamp« gentager kritikken af min opfattelse af Thornings vej til magten, men dens hovedærinde er at støtte op om Europaparlamentsmedlemmet Britta Thomsens (S) kamp for, at det skal gøres så svært som muligt for rent mandlige forskergrupper at opnå støtte fra EU’s nye forskningsflagskib, Horizon-programmet. Ligesom Britta Thomsen, der er en indædt forkæmper for EU-direktiver om kvindekvoter til bestyrelser, synes lederskribenten også at nære tiltro til kvoters saliggørende effekt i ytringer som: »med nutidens udbud af kvalificerede kvinder er det et skridt på vejen, at en ny forskningspulje uddeles efter kvoteprincippet.«

	Både lederskribenten og Britta Thomsen har imidlertid taget forskud på glæderne, for der er endnu intet, der tyder på, at EU-systemet vil uddele forskningsmidler så unuanceret. Det vil da også blive en mærkelig forskning, der i sidste ende vil komme ud af en repræsentativt sammensat forskergruppe med politisk korrekte etniske, aldersmæssige og kønsmæssige balancer. Kvindelige forskere, der blot bliver kvoteret ind, vil risikere at blive betragtet som det lette kavaleri til stor skade for kvindekampen.

	Lederskribenten mener, at en afvisning af kvindekvoter må bero på en forestilling om, at der ikke findes »fagligt kvalificerede kvinder at vælge imellem«. Men topforskning bygger ikke på »kvalificerede forskere«, men på de allerbedste, og det kan man ikke kvotere sig frem til. Det er en mærkelig opfattelse, at kvinder blot skal være kvalificerede, og så skal der komme nogen og præmiere dem. Det er ikke bare jobgaranti, det er karrieregaranti!

	Er denne forestilling et ekko af den pæne pige i klassen, der angler efter et kærligt klap på hovedet af læreren? Kvalifikationer er kun en nødvendig forudsætning, ikke en garanti for at nå langt i et meritokratisk system. Og det er der heldigvis masser af kvinder i topstillinger, der ved. Tag bare den tidligere Facebook-direktør, Sheryl Sandberg – med sin nye bog Lean In – Women, Work, and the Will to Lead.

	Kvinder vælger anderledes

	Lederskribenten fortsætter med at konstatere, at når kvinder trods flotte uddannelser »skal ansættes i højere stillinger, stopper fremgangen. Kunne det ikke tyde på, at der er noget andet end manglende kvalifikationer, der bremser dem?«

	Jo, det kan der gives uendeligt mange forklaringer på, men der er intet, der tyder på, at det skyldes diskrimination, eftersom f.eks. kvinder siden slutningen af 1990’erne langt hyppigere ansættes i danske universitetsstillinger end mænd – hvis altså blot de søger. Alt tyder derfor på, at der er tale om, at en del kvinder vælger en livsform, der fravælger et lidt nørdet, ensidigt og topspecialiseret forskerliv. Eksperten i kvindelig mobilitet, økonomiprofessor Nina Smith, konstaterer:

	»Kvinderne går ikke efter chefjobbene med de højere lønninger, men engagerer sig i at tage sig af børnene, har mere fravær, tager syge- og omsorgsdage, deltid og lang barselsorlov.« Hvis man mener, at dette udgør et problem for ligestillingen, må man arbejde for ændringer på det familiepolitiske niveau, ikke ved at fifle med åbne ansættelsesprocedurer gennem kvoter.

	Norges gyldne skørter

	Lederskribenten mener også, i modsætning til mig, at en kvoteordning indført af EU vil være et vigtigt eksperiment, for: »som om kønskvotering allerede var en velafprøvet mulighed, hvad den jo netop ikke er«.

	Men det er jo ikke korrekt. Vi har faktisk forskningsmæssig evidens fra Norge, hvor man har et statsligt krav om 40 procent kvinder i aktieselskabernes bestyrelser. Her udgør antallet af kvinder en stærkere loge og en mere konsekvent forselektion, end selv de vildeste konspirationsteorier nogensinde har kunnet forestille sig foregå i de mandlige bestyrelsesmedlemmers verden.

	Der er så få kvindelige norske kandidater på et fagligt acceptabelt niveau, at det er de samme under 40 bestyrelsesmedlemmer, der går igen som kvoterede ind i bestyrelserne, hvilket har givet dem tilnavnet ’de gyldne skørter’. Samtidig har de berørte selskaber oplevet et stort fald i økonomisk præstation, og mange er helt afvandret fra aktieselskabsformen. Bliver kassedamen ’repræsenteret’ af disse guldskørter? Bliver hendes vej til toppen nemmere ved favorisering af denne kvindelige elite? Nej, for kvindekampen er blevet til kvindelig elitepolitik.

	Er det virkelig den gamle modstandsavis Informations holdning på lederniveau, at, som det siges i lederen: »Frivillighedens vej er meget lang og ofte ender blindt?«

Hans Bonde er professor ved Institut for Idræt og Ernæring, KU, mandeforsker og aktuel med bogen ’Fordi du fortjener det’
",0.0,17. juli 2013,"	Som hun siger: »Mon ikke de socialdemokratiske medlemmer efter 130 år var parate til at vælge en formand, som ikke var en mand?« På spørgsmålet om der ville blive en kvote for antallet af ministre i Thornings nye regering svarede hun: »Jeg kan ikke forestille mig en regering uden reel ligestilling. Jeg så også meget gerne, at vi fik flere synlige indvandrerpolitikere, også gerne som ministre« (Citat: Noa Redington, 2009)."
1900,/debat/2015/08/laeserbreve-6,Læserbreve,Redaktionen," I klassen sidder vi som burhøns
Zacharias Brikholm Andersen, Lands-sammenslutningen af Handelsskoleelever
Det er tredje skoledag efter ferien, og jeg skal have dansk. Selv om det er lidt hårdt at stå tidligt op, har jeg glædet mig til at starte i skole igen. Jeg har lidt travlt, for timen starter om fire minutter, og jeg har glemt at læse den novelle, vi havde for. Det bekymrer mig en smule.
Men disse bekymringer stopper brat, da jeg træder ind i klasselokalet. Her er det nemlig nogle helt andre problemer, der presser sig på.
Vi er 33 elever i min klasse. Klasselokalet er propfyldt med elever, borde og stole, og det er som en labyrint at finde ned til min plads.
Jeg møver mig igennem midtergangen og kan lige klemme mig ind mellem Sofie og bordet bag hende.
Min dansklærer kommer ind ad døren og må bruge ret lang tid på at få ro i klassen – det er nemlig svært at høre hinanden, når man er så mange i et rum så lille.
Som timen går, kan jeg mærke, at jeg bliver sløv, for der er heller ikke så meget ilt i lokalet. Og da jeg ruller stolen tilbage for at strække mine ben, hamrer min stol ind i bordet bagved, og mine ben rager langt ind under stolen foran mig.
Sådan ser det ud, når du samler for mange elever på for lidt plads. Og det sker dagligt. På min handelsskole har vi efter sommerferien måtte leve, som jeg forestiller mig, burhøns gør. Desværre kan jeg allerede nu mærke, at det går ud over både lærere, elever og fagligheden.
På en undervisningstime når vi alle at blive godt frustrerede. Min lærer først, fordi han står og underviser en klasse, hvor det fysisk er umuligt for ham at bevæge sig ind gennem rækkerne og hjælpe den enkelte elev.
Vi elever kan ikke koncentrere os, fordi der er alt for varmt og alt for meget larm. Begge dele går åbenlyst ud over fagligheden, fordi ingen har mulighed for at yde deres bedste.
Det er ikke bare trist, det er også dybt forkasteligt. I en tid, hvor vi snakker så meget om uddannelseskvalitet, og om at vi unge skal være godt uddannede, glemmer vi, at vi behøver rammerne for, at det kan ske. Arbejdsmarkedet kalder på højere faglighed, og politikerne kan da også godt lide at synge med.
Men hvis politikerne gerne vil have højere faglighed, bør de tage en ydmyg elevs råd – rammevilkår er afgørende for kvalitet og faglighed, men rammevilkår koster penge. Derfor, stop underfinansieringen af vores uddannelser.
Ny reel borger- inddragelse
Jens Kr. Gøtrik, Vanløse
De gamle regeringsbærende partier, Venstre og Socialdemokraterne, har været hurtigt ude med en afvisning af Alternativets forslag om at give 50.000 borgere adgang til at få politiske forslag afprøvet ved en afstemning i Folketinget.
Det sker med henvisning til det repræsentative demokratis muligheder for at få forslag frem for via enkelte folketingsmedlemmer. Reelt set finder det dog sjældent sted.
Påvirkningen af partierne er overladt til professionelle aktører, nemlig lobbyister. Hvilket senest er illustreret af visse kommuners brug af disse. Her er det altså politiske kolleger, der kommer til kort, når folketingspolitikere skal påvirkes. Så at tro, at almindelige borgere kan komme igennem til Folketinget, er illusorisk. Og noget tyder på, at mange har mistet troen og lysten til at søge indflydelse via de etablerede politiske partier.
Derfor kunne det være en tiltrængt demokratisk saltvandsindsprøjtning, hvis en gruppe borgere kunne samles om et politisk synspunkt og få det afprøvet direkte i Folketinget. Det vil jo give en helt anden dialog med de lokale folketingsmedlemmer, når de har været tvunget til at sige ja eller nej til et konkret forslag i Folketinget.
Tænk, hvis man for eksempel kunne få synliggjort, hvad Folketinget vil gøre ved en række af de problemer, borgere i udkantsområder lever med. Manglende udbygning af digital infrastruktur, nedlæggelse af skoler og børneinstitutioner og transportudgifter til øsamfund.
I stedet for at fortsætte topstyring og centralisering af de politiske processer burde de gamle ansvarlige partier indse, at det er en ny tid, og den kræver nytænkning med hensyn til involvering af borgere i demokratiet.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,21. august 2015,"På en undervisningstime når vi alle at blive godt frustrerede. Min lærer først, fordi han står og underviser en klasse, hvor det fysisk er umuligt for ham at bevæge sig ind gennem rækkerne og hjælpe den enkelte elev."
7777,/debat/2013/04/laeserbreve-19,Læserbreve,," Aftalen er allerede i hus
Steen Klærke, Assels
Selvfølgelig må det ikke se ud, som om KL og den violette regering på forhånd har aftalt forløbet og resultatet af overenskomstskuespillet. Derfor bliver den overenskomst, som KL og regeringen sandsynligvis allerede har lavet, liggende i skuffen et stykke tid endnu.
Det skal så koste hver enkelt lærer 5.000 kroner om ugen, at dække over dem og deres aftale.
 
Tørklæde eller kompetence?
Fadel Juanmiry, København
Den grundlæggende forudsætning for, at muslimske piger med tørklæde kan få et arbejde på det danske arbejdsmarked er, at de skal tage deres tørklæde af, mener Marie Krarup (DF). Det er hendes kontante svar til de unge muslimske piger, når de spørger hende om, hvad de skal gøre, når de fravælges til jobsamtaler.
I 11 år tog Dansk Folkeparti alle midler i brug for at fremstille indvandrere som en homogen gruppe af udemokratiske, mørke fundamentalister og ikke mindst kønsundertrykkende islamister, der med Koranen i den ene hånd og deres uacceptable værdier i den anden ligger det danske samfunds økonomi og demokrati til last.
Marie Krarup er nødt til at indse, at i et multikulturelt samfund som det danske, udelukker vi ikke nogen fra vores fællesskab. Hvis vi gør det, medvirker vi til at danne en islamisk ghetto.
 
En blødsøden justitsminister
Michael Nedersøe, Horsens
Når justitsminister Morten Bødskov (S) i forbindelse med den massive bandeaktivitet udtaler, at grovfilen er fundet frem, tror jeg ikke, at jeg er den eneste, der glæder mig til at se ham bruge den frem for at fylde befolkningen med varm luft.
Han kunne starte med at få skærpet reglerne for udvisning af kriminelle indvandrere, så vi kan få udvist de ca. 235 aktive bandemedlemmer uden dansk statsborgerskab, som i øjeblikket sidder fængslet i forbindelse med bandekrigen.
 
Ingen kan have totalt overblik
Flemming Rich, Bagsværd
Normal arbejdstid i en overenskomst bør handle om arbejdstider og ikke ende i kaos. Dette gælder både inden for det offentlige og det private arbejdsområde. At sløjfe fastsatte arbejdstidsregler inden for skolevæsnet og lægge disse ud til afgørelse hos skiftende skoleledere på den enkelte skole kan kun medføre kaos, lokalt og nationalt.
At mene som KL og regeringen, at en skoleleder med 50 ansatte skulle have fuldt overblik over fagindhold og deraf udledt forberedelsestid i alle fag hos alle lærere til hver en tid, er ikke realistisk. Samtidig med at det vidner om en total mangel på kendskab til de udfordringer, som landets lærere har i deres arbejde. Selvfølgelig ønsker lærerne normale arbejdstidsregler i deres arbejde, men disse skal, som hos alle andre, være klare og som hidtil være fastlagt i overensstemmelse med overenskomsterne. De ønsker ikke kaos på de enkelte skoler, som regeringen og KL her lægger op til. Det er ikke kun lærerne, der deler dette synspunkt, mange skoleledere ser det ikke som deres opgave oven i alt deres øvrige arbejde at skulle deltage i det kaos og den vilkårlighed, som en sådan opgave ville medføre.
 
Hvornår er man egentlig ledig?
Ulla Knudsen, Gladsaxe
Når man er ansat i et løntilskudsjob, tæller man ikke med i ledighedsstatistikken. Det må vel betyde, at man ikke er ledig? Men der bliver talt ned på dagpengeperioden, mens man er i løntilskud, så der er 26 færre uger på dagpenge efter et halvt års arbejde på 37 timer om ugen. Er man dermed ledig eller ej, når man er i løntilskudsjob?
Nedtællingen af dagpengeperioden burde da stoppe, mens man arbejder i løntilskudsjob.
 
Stop omskæring
Lone Hein, sundhedsplejerske, Holstebro
Som sundhedsplejerske har jeg mødte en del muslimske forældre, som har været rigtig glade for, at der er forbud mod pigeomskæring i Danmark. For dem ville det være vanskeligt at gå imod deres tradition, men lovgivningen hjalp dem til at sige, at det ikke kan lade sig gøre, fordi det er forbudt.
På samme måde tror jeg, at en lovgivning i Danmark mod omskærelse af drenge på sigt vil være en kæmpe stor hjælp og støtte til muslimske og jødiske familier. Den lovgivning, vi har i dag, sætter forældrene til jødiske og muslimske drenge i et stort dilemma. Der er troen og kulturen på den ene side, som retfærdiggør og presser på for omskærelsen. På den anden side er der videnskaben og tvivlen om, hvorvidt deres søn vil hade dem for det. De mange eksempler på dødsfald, fysiske og psykiske følger af omskærelse, som i øjeblikket fylder i medierne, gør indtryk og skaber tvivl. Der er i forvejen eksempler på, at familier har ladet deres første drengebarn omskære, men efterfølgende har fravalgt omskæring af de næste sønner. Gad vide hvilke udfordringer det skaber i en familie? Så kære politikere, hjælp ikke bare børnene, men også deres familier ved at lave et forbud, der både gælder omskæring af piger og drenge.
 
Bæredygtighed er lykken
Troels Dam Christensen, Trekroner
I arbejdet for at skabe en mere global bæredygtig udvikling ligger der et stort håb i, at lykkeforskningen viser, at vi mennesker ikke nødvendigvis bliver mere lykkelige af større materielt forbrug, men af ting som fritid og sociale relationer. Der er altså en reel mulighed for at skabe et miljømæssigt mere bæredygtigt liv, som også giver større livskvalitet og lykke. Spørgsmålet er, hvor bevægelsen for at formulere og skabe denne ændring skal komme fra? Hvis man ser på den politiske kurs, der er blevet ført under de seneste regeringer, inklusive den nuværende, er der ikke meget håb om, at det bliver fra det etablerede politiske system. Den dominerende økonomiske tænkning anser det som en trussel, når folk forsøger at opnå større livskvalitet ved nedsat arbejdstid og andre værdier end økonomisk vækst. Men hvis ikke der er håb om, at det etablerede politiske og økonomiske system kan lede den nødvendige omstilling til større lykke og bæredygtighed, hvem kan så? Er det befolkningen selv og i så fald hvordan? Bud og nytænkning er velkomne.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,3. april 2013,"Det skal så koste hver enkelt lærer 5.000 kroner om ugen, at dække over dem og deres aftale."
12335,/debat/2011/04/gud-hjerne,"Er du der, Gud? Det er mig, hjerne",Jesse Bering," Videnskabens jury voterer stadig: Er vor art unik blandt verdens sociale pattedyr, fordi den kan begrebsliggøre mentale tilstande? Chimpanser, hunde, skovskader og delfiner har muligvis en beskeden evne i så henseende. Men vi er uden tvivl langt bedre til det end hele det øvrige dyrerige. Vi er 'naturlige psykologer', i fantastisk grad orienteret imod den usete psykologiske verden. At fremsætte vurderinger om mentale tilstande er i lige så høj grad et særkende ved vor art som at gå oprejst på to ben, lære et sprog og pleje vores yngel helt frem til teenagealderen.
Der findes en videnskabelig betegnelse for denne tankegang: Bevidsthedsteori.
Den letteste måde at forstå konceptet på er nok gennem det besvær, det volder os, når vi forsøger at forstå et andet menneskes bizarre eller overraskende opførsel. Hvis man nogensinde har set en stor kvinde i en stram mavebluse og stramme tights, eller en mand med vigende hårpragt og en skævtsiddende toupé i en helt forkert nuance, og så har spurgt sig selv, hvad i alverden de tænkte på, da de kiggede i spejlet, før de gik ud, så er det et tegn på, at ens bevidsthedsteori virker.
Når andre udfordrer vore forventninger om normalitet eller forbavser os gennem sær opførsel, aktiveres vores tendens til bogstaveligt talt at teoretisere over andres tanker.
Ting får bevidsthed
Den evolutionære betydning af denne 'tankelæsning' er baseret på et dominerende spørgsmål: Er denne særlige psykiske egenskab det vigtige aspekt, som kan hjælpe os til at forstå, hvad det betyder at være menneske eller hjælpe os med at beskrive meningen med universet?
Som menneske vil man uvægerligt udvide sin bevidsthedsteori til felter, hvor den ikke hører hjemme. I Lamorisses klassiker Den Røde Ballon bliver den følsomme dreng Pascal venner med en rar rød ballon. Befriet for dialog følger kameraet de to gennem de triste gader i Paris' arbejderkvarterer, hvor den skinnende ballon danner skarp kontrast til de blege gader, hvor de voksne er helt ligeglade med den magiske ballon. Til slut bliver drengen omringet af en bande af uvorne unger, som kyler sten på ballonen, indtil den til sidst eksploderer.
Filmens plot viser, hvordan vores udviklede hjerner er blevet hypersociale filtre, så vores bevidsthedsteori kan udvides fra at gælde mennesker og dyr til også at omfatte objekter, som ikke har mentalt potentiale i det hele taget.
Hvis ikke det var for vores bevidsthedsteori, ville vi ikke kunne følge filmens præmis og nyde Lamorisses magiske realisme.
Da ballonen svæver foran Pascals vindue, efter hans farmor forsøger at skaffe den af vejen, udtrykker den en karismatisk personlighed, som 'vil' være hos ham.
Vores bevidsthedsteori bliver så umærkeligt udvidet i dette tilfælde, at det er umuligt at opfatte scenen anderledes, og faktisk er drengens ægte tro på, at ballonen var levende, en vigtig del af filmens virkemiddel. Skuespilleren, Lamorisses søn Pascal, genkaldte sig i et interview i 2007, at han havde opfattet ballonen som levende; som sin ven.
Moralsk ansvarlig cykel
Nogle gange kan vi faktisk slet ikke lade være med at læse intentioner, ønsker og ideer ind i objekter. Det er en direkte konsekvens af menneskehjernens sociale udvikling. Det skyldes netop vores bevidsthedsteori. Særligt hvis disse objekter opfører sig overraskende, forsøger vi at kommunikere med dem, ligesom vi gør, når mennesker opfører sig irrationelt eller skadeligt.
De fleste af os har sparket til en punkteret cykel eller overfuset computeren. De færreste af os tillægger reelt disse maskiner identitet, men vores opførsel synes at forråde den primitive underbevidste reaktion. Vi reagerer, som om de er moralsk ansvarlige for sine handlinger.
Visse udviklingspsykologer mener sågar, at denne kognitive tendens til at tillægge døde objekter intentioner og dermed formulere en grundlæggende bevidsthedsteori, kan observeres hos spædbørn. De ungarske psykologer György Gergely og Gergely Csibra har gennem stirrereaktioner påvist, at spædbørn udtrykker overraskelse, når en prik på en computerskærm fortsat rammer en usynlig barriere, efter en tidligere barriere er blevet fjernet. Barnet forsøger altså at forstå, hvorfor prikken 'tror', at barrieren stadig findes. Til sammenligning reagerer børnene ikke overraskede, når prikken bliver blokeret af barrieren, eller når den fortsætter, efter barrieren er fjernet.
Det mest berømte eksempel på, at vi tillægger døde objekter bevidsthed, er dog østrigerne Fritz Heider og Mary-Ann Simmels forsøg fra 1944, i hvilket nogle forsøgspersoner blev bedt om at følge en simpel animeret film, hvor tre sort-hvide figurer; en stor trekant, en lille trekant og en cirkel bevægede sig. Da de efterfølgende blev bedt om at beskrive det, de havde set, beskrev flertallet et socialt mønster, for eksempel at den store trekant undertrykte den lille, og at de begge søgte opmærksomhed fra den 'kvindelige' cirkel.
Gud sidder i hjernen
Det virker altså, som om en bevidsthedsteori har været så nødvendig for vore forfædres simple sociale strukturer, at denne helt har oversvømmet vore socialt mere udviklede hjerner. Derfor skyder vi i dag over målet og tillægger bevidsthed til ubevidste genstande.
Det leder os til endnu et vigtigt spørgsmål: Hvad hvis Gud blot er et produkt af den menneskelige hjerne? Hvis Gud i virkeligheden er en psykologisk illusion, en slags udviklet plet der var ridset ind hjernens struktur? Det kan føles, som om der er noget større derude, der overser og dømmer. Men i virkeligheden er det blot en overaktiv bevidsthedsteori; det eneste, der er, er luften, vi ånder.
Når vi har renset alt teologisk stads bort og sammenligner den pankulturelle kerne af tro fra alverdens religioner, er Gud så ikke blot endnu en bevidsthed med følelser, tro og frem for alt intentioner? Spiller teologer ikke bare rollen som oversættere for Gud, og er alle de hellige bøger ikke blot detaljeret psykoanalyse?
Den sære idé, at Gud bevidst skabte mennesket som individ, at han observerer os, ønsker at vi opfører os på bestemte måder og ønsker at møde os efter døden, må så også have været til stede hos vore urtidige forfædre.
Forestiller man sig på denne måde Gud som en ridse på vores psykologiske linse, snarere end den enigmatiske figur, de fleste oplever, vil Gud stadig subjektivt være til stede, selv om det er en gene for visse mennesker. Gud ville fortsat give vore erfaringer mening og give indtryk af, at universet kommunikerer med os. Men denne gudsopfattelse er radikal i nogles øjne farlig da den rejser spørgsmål om, hvorvidt Gud er en autonom eksistens, der eksisterer ud over vores hjerne, eller en kollektiv fantasi, skabt af vores løjerlige bevidsthedsteori.
Fordi hjernen er et organ som andre, underlagt almindelig udvikling, har dette mentalapparat altså muliggjort et gudebillede helt uden kommunikation med Gud eller vished om dennes eksistens.
Og dog kan vi aldrig udelukke muligheden for, at Gud skabte denne udvikling, således at vi tydeligere kan følge ham.
Uanset hvad har denne kognitive kapacitet, vores bevidsthedsteori, brændt sig ind i vore hjerner og vores søgen efter mening. Ulig enhver videnskabeligt begavet generation før os, besidder vi nu de rette værktøjer til at observere hjernens arbejde og forstå, hvordan Gud opstod. Og vi alene er parate til at spørge, hvorvidt vores arts mentale udvikling har ført os til at skabe denne største bevidsthed af dem alle.
Jesse Bering er chef for Institute of Cognition and Culture ved Queen's University i Belfast. Han er forfatter til bogen 'The Belief Instinct' om menneskets forsøg på at skabe mening med livet.
 
© Slate.com og Information. Oversat af Espen Fyhrie




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",48.0,19. april 2011,"Det virker altså, som om en bevidsthedsteori har været så nødvendig for vore forfædres simple sociale strukturer, at denne helt har oversvømmet vore socialt mere udviklede hjerner. Derfor skyder vi i dag over målet og tillægger bevidsthed til ubevidste genstande."
12018,/debat/leder/2011/06/leder-blodbadet-sri-lanka,LEDER: Blodbadet i Sri Lanka,Anna von Sperling," Det er noget af det værste, du kan bruge 50 minutter på, men også noget af det vigtigste. Sådan lancerede britiske Channel 4 i denne uge en tv-dokumentarfilm om de sidste uger af borgerkrigen i Sri Lanka, der officielt sluttede for to år siden.
Se filmen hos Channel 4: Sri Lanka's Kllling Fields
Og det er frygtelige billeder, optaget med primært mobiltelefoner, og et langt stykke hen ad vejen af bødlerne selv. Det er billeder af systematiske henrettelser af fanger og civile, der søgte hjælp, af maltrakterede kvindelig med tydelige tegn på grove seksuelle overgreb, og sønderbombede felthospitaler med døde børn på gulvene. Det er billeder af hvad der nu må stå klart for selv FN's generalsekretær, Ban Ki-moon en af de værste krigsforbrydelser i nyere tid.
Og det skete på en stribe af sand, som deres egen regering, med FN som mellemmand, havde lokket dem til med løfte om sikkerhed. Og disse overtrædelser af enhver af krigens regler skete ikke som fejl i kampens hede. Der var ikke tale om et par rådne æbler. Det var helt systematiske overgreb som del af en tilsyneladende veltilrettelagt militær strategi om at afslutte den 26 år lange borgerkrig en gang for alle og derfor ikke bare at dræbe de kampføre mænd, men også de kvinder, der kunne huse dem, og de børn, der potentielt kunne følge i deres fodspor.
Ifølge FN blev 40.000 mennesker fra det tamilske mindretal slagtet på tre uger. Og det tal kan vise sig at være langt større.
Hvordan kunne det ske, uden at verdenssamfundet reagerede? Det simple svar er, fordi ingen så med. Da regeringen og den militære ledelse besluttede at sætte den endelige offensiv ind, sendte de alle internationale vidner ud og forbød alle journalister adgang til området ifølge hærens egen udlægning fordi den ikke kunne garantere for deres sikkerhed.
Ifølge de FN-folk, der måtte forlade deres poster, mens grædende civile tiggede dem om at blive, fordi de vidste, at det, der nu skulle til at ske, ikke kunne tåle verden øjne. Som FN's tidligere talsmand i Sri Lanka Gorden Wiess fortæller i dokumentarfilmen: »De ville fjerne internationale vidner til det, der skulle komme. Og FN accepterede det.«
I ugerne, der fulgte,sendte kampe op mod 400.000 civile på flugt, først i store flokke i alle retninger, men da regeringen udpegede et område som 'sikkerhedszone', blev de samlet. Men sikkerhedsløfterne holdt ikke.
Dagligt blev lejrene bombet, og ikke mindst de interimistiske felthospitaler, der i forvejen var afskåret fra både mad og medicin, stod for skud.
Efter 64 angreb på hospitaler bad de lokale læger Internationalt Røde Kors der i krigssituationer rejser rundt og indsamler GPS-koordinater på hospitaler, så angrebshæren kan undgå dem om ikke at udlevere flere lokaliteter til regeringshæren. Der blev nemlig bombet en time efter.
I dagene før den endelige 'sejr' blev annonceret den 18. maj 2009, var de sidste flygtninge samlet på en lille sandtange uden muligheder for at komme væk. Ifølge de srilankanske hær var der 10.000. Ifølge vidner 100.000.
Hvor mange, der slap væk, vides ikke, men FN's tidligere talsmand i området er ikke i tvivl om, hvorfor det officielle tal er så lavt. Så skulle de ikke stå til regnskab for hvor mange, de dræbte.
Det mest forstemmendeved dokumentaren er i virkeligheden, at den kommer med meget lidt nyt. Tidligere på året kom den foreløbige rapport fra et FN-undersøgelsespanel, der konkluderede, at den srilankanske hær med overvejede sandsynlighed havde begået grove krigsforbrydelser og forbrydelser mod menneskeheden og anbefalede, at FN iværksatte en gennemgribende international undersøgelse.
Generalsekretær Ban Ki-moon afviste med henvisning til, at det havde han ikke mandat til. Hidtil har FN's Sikkerhedsråd, der hvis det er tilfældet kan tage over, været tavs i sagen.
Engang imellem kan et stykke journalistik ændre historien. Det ville være et plaster på det dybe sår, som uhyrlighederne har efterladt Sri Lanka med, hvis det bliver tilfældet denne gang. 800.000 britiske tv-seere så udsendelsen, da den blev vist i denne uge, og Channel 4 har undtagelsesvist lagt den ud til fri brug på internettet. Den er et ubehageligt vidnesbyrd om, hvad der sker, når det grimmeste i mennesket slippes løs og ligegyldigt, hvor ubehageligt det må være at være vidne til det, så er det nødvendigt i en krig, hvor vidnerne blev sendt bort, og ofrene var ladt tilbage med bødlerne og heldigvis også deres mobiltelefoner.
Lad det være en anledning til i det mindste at bøde lidt for FN's passive accept under myrderierne ved at indlede en international undersøgelse med det sigte at straffe de ansvarlige i Colombo i Sri Lanka.
ansp




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,17. juni 2011,"Ifølge de FN-folk, der måtte forlade deres poster, mens grædende civile tiggede dem om at blive, fordi de vidste, at det, der nu skulle til at ske, ikke kunne tåle verden øjne. Som FN's tidligere talsmand i Sri Lanka Gorden Wiess fortæller i dokumentarfilmen: »De ville fjerne internationale vidner til det, der skulle komme. Og FN accepterede det.«"
1342,/debat/2015/11/kampen-breaking,Kampen om breaking,Vincent F. Hendricks og Benjamin Rud Elberth," »Bedst på Breaking,« lyder et centralt motto for TV 2 NEWS. En i og for sig ærværdig ambition, der havde nyhedsværdi, dengang kanalen blændede op. Men næppe længere.
Hvis hurtigst i den digitale tidsalder er synonymt med bedst, har den etablerede presse overgivet førertrøjen til Twitter, Facebook, Instagram, LinkedIn og tilsvarende portaler.
Som markedsstrategen Jeffrey Kleintorp fra LPL Financial for nylig har udtrykt det: »Hvis der sker et eller andet, så er Twitter stedet for at få informationen hurtigst … Den kommer først dér, men det behøver så ikke være hele historien. Det er her du må vente på, at de mere etablerede nyhedskilder begynder at melde ud, og hertil kommer, at du selv må lave noget benarbejde.«
Fra en markedsmæssig betragtning er der – eller bør der være – en væsensforskel mellem den etablerede presse og de sociale medier. Hvor de etablerede medier er underlagt en lang række forordninger fra medieansvarsloven til god presseskik, er det ikke et formuleret krav til de brugere af sociale medier, der agerer nyhedshandlere.
Betragter man Facebook som en medievirksomhed med ca. halvanden milliarder freelance journalister, der skriver, liker, kommenterer, deler opslag om alt fra Hubble-teleskopet, flygtningestrømmen til mønstre på slumretæpper – og som i øvrigt afgiver deres copyright til medievirksomheden, så snart der er trykket send – bliver denne medievirksomhed unægtelig svær at konkurrere med i antal og adgang til offentligheder. Det gælder uanset, om Informations journaliststand valgte at gå sammen med Ekstra Bladets, DR’s, TV 2’s, BBC’s og The New York Times’ ditto.
De sociale medier har retningslinjer eller community standards, som beskriver, hvad der er acceptabelt/uacceptabelt på pågældende medie, men de administreres i praksis med en hel del vilkårlighed.
Det er i øvrigt de færreste brugere, der har sat sig for at studere disse i detaljer – hvis overhovedet nogen – for det er ikke en forudsætning for at bruge sin megafon til offentligheden.
Udbudt til salg
Vi har med andre ord at gøre med et nyhedsmarked, i hvilket den ene slags nyhedshandlere er reguleret af regler for god presseskik med krav om korrekt information, kildekritik, kontekstplacering, efterprøvelse, berigtigelse, mens den anden type af nyhedsinvestorer fungerer i markedet på stort set frie vilkår og uden nævneværdige journalistiske og redaktionelle begrænsninger.
I værste fald svarer sidstnævnte til desperado-investorer, day-traders, i finansielle markeder, der ser stort på, hvorvidt der er fundamental værdi forbundet med det, der handles. Så længe de kan få andre til at tro, at alle andre tror, at det, der handles er noget værd, så er det godt nok til at tjene penge.
Tilsvarende på nyhedsmarkedet: Det behøver ikke være afgørende om den historie, der netop nu nyder stor social transmission og trender på Twitter, er korrekt, kan vedstå systematisk kildekritik, efterprøves, er sat i rette kontekst osv. Så længe, man kan få de andre journalistiske daghandlere til at tro, at alle andre tror, at den har noget på sig, så kan det være godt nok til at re-tweete den, dele den, kommentere den og på anden vis udsætte den for digitalt tryk, der betyder høj cirkulation.
Det er oven i købet let at følge med, for antallet af likes, delinger, re-tweets forenet med, hvor mange følgere den enkelte daghandler har, udgør tilsyneladende et let overskueligt mål for, hvor vigtig eller agtet den pågældende investor antagelig er og dermed den dertilhørende historie, der er udbudt til salg.
Nyhedsboblen
At handle en sådan historie blandt andre ikkeregulerede investorer på nyhedsmarkedet kan være interessant nok, men det bliver for alvor først en historie, der kan handles som et nyhedsaktiv, hvis de etablerede medier begynder at byde ind på historien.
Det ville i så fald kræve, at de regulerede nyhedsinvestorer – altså, journalister på de etablerede medier – udviser interesse for produktet og er villige til at handle historien.
De kan lige så let som desperadoerne se, hvad der trender, for de abonnerer på de samme konti og er stort set forbundet i samme netværk.
Problemet består blot i, at professionelle journalister i princippet er bundet af de føromtalte forordninger, og når de først har fået berigtiget historien, så er det enten ikke en nyhed længere med den store værdi, eller også er der en kollega på et andet konkurrerende medie, som ser lidt stort på god presseskik og har taget historien op blot for at være, ja, bedst på breaking.
Således er der et incitament for professionelle journalister til at gradbøje reglerne eller sænke baren med fare for, at man kommer til at bringe en historie – en nyhedsboble – til familien Danmark i nyhedsudsendelsen klokken 19 eller 21.30, der enten ikke er sand; er taget ud af kontekst; ikke er hele historien eller oprindeligt er handlet online med bestemt mål for øje, f.eks. at skade sin modstander, sætte sig selv i bedre lys, påvirke den politiske dagsorden, smæde et bestemt segment af befolkningen etc.
Etablerede journalister kan også blive daytraders i nyhedshistorier, hvis »bedst på breaking« er det eneste nyhedsaktiv, som i øvrigt kan overophedes til en boble; klikjagtsjournalistik med klikbaskere.
Store ambitioner
Hvad er der tilbage til pressen, hvis etablerede journalister ikke skal handle nyheder på markedsfundamentalistiske vilkår, hvor taktstokken svinges af ikkeregulerede støjhandlere? Tiden bliver ikke rullet tilbage til virkeligheden. De sociale medier som medievirksomheder kommer ikke til at forgå, ligesom støjhandlerne på finansmarkedet heller ikke står for tur, så hvad nu?
Ud over at vende tilbage til vedvarende at praktisere og udvikle de journalistiske dyder, der skal være med til at kvalificere beslutningsdygtigheden hos borgerne med korrekt information, oplyse offentligheden, agere vagthund over for magthaverne m.v., er der et par andre erkendelser at gå efter: Pressens nye ambition bør tage udgangspunkt i en udfordring for Danmark, nemlig den manglende erkendelse, at størstedelen af de udfordringer, vi står over for, nationalt som internationalt, kun kan løses ved, at vi læner os ind i en global verden, sætter dagsorden, arbejder sammen, går foran – semper ardens!
Når de etablerede medier har tabt kampen om at være breaking, har de til gengæld muligheden for at vinde den substantielle kamp. De skal erkende, at de aldrig bliver bedst på breaking igen, men at de har en demokratisk rolle, en rolle i at afdække daytraders, der kun er der for at sprede historier, indtage rollen som civilsamfundsaktør.
Pressen er den eneste, der kan lave et afkog af den substans, der flyder på tværs i alle nicherne og bag boblerne.
Vincent F. Hendricks er professor og leder af Center for Information og Boblestudier (CIBS) på Københavns Universitet. Benjamin Rud Elberth er digital chef hos Geelmuyden Kiese




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",18.0,13. november 2015,Udbudt til salg
150,/debat/2016/05/lad-anglificeringen-komme-indvandreren-gode,Lad anglificeringen komme indvandreren til gode,Axel Holm," Den sorthårede mand ved skranken i svømmehallen ryster på hovedet.
»Ikke forstå.«
Damen ved skranken gentager: »Du kan kun bruge dit klippekort til dig selv. Hvis din lille datter skal ind og svømme med dig, skal du betale 30 kroner.«
»Ikke forstå.«
Damen vender det hvide ud af øjnene, og situationen er ved at gå i hårdknude, indtil et behjertet menneske foran mig i køen hugger den gordiske knude over og siger: »Lad mig lige betale de 30 kroner.«
I køen opstår den tanke i mit hoved, at udlændinge i Danmark måske burde lære engelsk i stedet for dansk. Tanken får yderligere grund under fødderne, når jeg læser, at over 100.000 østarbejdere har job i Danmark, og samtidig oplever de mange københavnske tjenere og ekspedienter, der fungerer med engelsk som det eneste sprog. Hertil kommer en generel massiv anglificering i det private erhvervsliv. Så derfor mit forslag: Lad dog alle indvandrere slippe for at skulle lære dansk. Sats i stedet på, at hjælpe dem til at lære engelsk som det vigtigste andetsprog. Så kan dansk komme i tredje række.
Stigmatiserende ordstrøm
Indvandrere har haft ret til tre års danskundervisning, og der blev i 2012 brugt 657 millioner kroner på at undervise voksne indvandrere i dansk. Den fremtidige udgift er usikker, men alene udgiftsniveauet tilsiger, at der burde foreligge en nyere videnskabelig evaluering af effekten af danskundervisningen.
Da den seneste undersøgelse er lavet af Danmarks Pædagogiske Institut i 2006, er jeg nødt til at sammenfatte mine mange selvoplevede erfaringer med indvandreres danskkundskaber. Og her er situationen med den sorthårede mand ikke atypisk. Mine muligvis fordomsprægede oplevelser siger mig, at resultatet af danskindlæringen oftest fører til en tilstand af handikappet ubehjælpsomhed eller en radbrækket og stigmatiserende ordstrøm med arabisk eller pakistansk accent. Og det kan jeg godt forstå. Alle udlændinge – herunder også indvandrere – har meget svært ved at lære at forstå og tale dansk.
For dansk er et svært sprog, som kun de allermest sprogbegavede og ihærdige indvandrere lærer at beherske på et godt funktionsniveau. Hvis man ikke har fået dansk ind med modermælken, vil man i en voksen alder snuble over de mange forhindringer, der er, hvis man med fanatisk ildhu vil forsøge at bestige det sproglige Mount Everest, som sproget dansk er. Vores dejlige sprog er mumlende uskarpt i udtalen, og ord, der tilsyneladende er de samme, kan betyde noget meget forskelligt.
Et universalværktøj
En indvending mod mit forslag er selvfølgelig: Hvad vil kommende arbejdsgivere og kolleger sige til det?
Svaret er, at langt de fleste danskere taler og forstår engelsk som minimum på et nødtørftigt niveau. Og lur mig, om ikke et halvdårligt engelsk på en arbejdsplads giver bedre funktionsevne – og ikke mindst status – end et dansk med ubehjælpsom udtale, en meningsforstyrrende syntaks og en lav forståelse af dansksprogets morfologi.
Hvis forslaget blev rejst politisk, ville det selvsagt blive mødt af et hylende ulvekobbel i Dansk Folkeparti. Men også DF vil kunne forstå, at det at lære voksne udlændinge engelsk vil give dem et universalværktøj. Da også indvandrernes børn allerede fra første klasse lærer engelsk i skolen, vil undervisningen af de voksne føre til, at det meste af verden står åben for hele familien – hvorimod den bliver stavnsbundet til Danmark, hvis al sproglæringsenergi lægges i den danske sprogkurv.
Danskundervisningen af indvandrere trænger altså til en nytænkning. Nedsatte man en kommission, er jeg ret overbevist om, at den ville vurdere, at mange ledere og medarbejdere på danske arbejdspladser vil tage godt imod engelsktalende syrere og afghanere.
Selv uden skumle bagtanker vil DF formentlig være enig i, at det er langt bedre at give en indvandrer en multifunktionel schweizerkniv i form af engelsk i stedet for den bøjede skruetrækker, som det danske sprog er.
Axel Holm er konsulent, cand.scient.pol.
",23.0,28. maj 2016,"Damen ved skranken gentager: »Du kan kun bruge dit klippekort til dig selv. Hvis din lille datter skal ind og svømme med dig, skal du betale 30 kroner.«"
8657,/debat/2012/11/klimakrisen-kraever-ny-frontal-kurs,Klimakrisen kræver ny frontal kurs,"Jens Hørby Jørgensen, Andreas Markert, Thomas Meinert Larsen og Sofie Bjerregaard"," For at gå lige til sagen: Vi, der ønsker en ny klimadagsorden, har hidtil været alt for pæne. Og de strategier, vi har forfulgt, har ikke virket. Hvad er problemet? Verdens regeringer har anerkendt, at temperaturstigninger skal holdes under to grader, hvis vi skal have en rimelig mulighed for at kunne håndtere klimaændringerne. I dag er temperaturstigningen på knap 0,8 grader. Men selv hvis vi stopper al udledning nu, vil den allerede udledte CO2-mængde indebære, at temperaturen vil fortsætte med at stige – samlet set til en 1,6 graders stigning. Det betyder, at vi i dag allerede har opbrugt over tre fjerdedele af den mængde CO2, vi kan tillade os at udlede frem mod midten af århundredet.
Videnskaben estimerer, at vi på verdensplan kan tillade os at udlede max. 565 gigaton CO2 i atmosfæren inden 2050, hvis vi skal have et rimeligt håb om at holde os under en to graders stigning.
De seneste tal fra Det Internationale Energi Agentur fra maj i år viste, at vi i 2011 på verdensplan udledte 31,6 gigaton CO2. Det betyder, at udledningen overstiger råderummet allerede om ca. 16 år, i 2028 – eller når vore dages vuggestuebørn går ud af gymnasiet.
Kæmpereserver
Døren er ved at lukke sig til fremtiden. På Rio-topmødet i juni var der fuld bevidsthed om dette, men intet sker. Stort set enslydende videnskabelige advarsler i 30 år er blevet efterfulgt af manglende politisk handling.
Men der er andre, der handler. Markedet handler med de 2.795 gigaton CO2, der i dag er estimeret at findes i kul-, olie- og gasreserver hos de fossile energiselskaber og de lande i verden (eks. Venezuela eller Kuwait), der agerer som fossile energiselskaber. Allerede i dag er der altså identificeret fem gange så mange olie-, kul- og gasreserver, som videnskaben vurderer, der må brændes af hvis temperaturen skal kunne holdes under de to grader. Fysisk er reserverne stadig i jorden, men økonomisk indgår de i kursfastsættelserne hos private virksomheder, og i staters budgetter i form af forventede kommende skatteindtægter.
Det gælder også i Danmark. Det er grunden til, at Dansk Arbejdsgiverforening og DI (sammen med verdens mange olie- kul- og gasstater) kæmper så hårdt for at undgå reguleringer af CO2. Jo flere reguleringer, desto mindre værdi har virksomhederne. Og det er derfor vores egen klimaminister for fuld kraft understøtter ny udvinding af fossile brændsler, senest gennem DONG’s investeringer i nye oliefelter i Nordsøen, der skal sikre olieudvinding i de næste 30 år.
Det er et enten-eller
Pointen er følgende: Enten brænder vi det hele af – hver en dråbe olie og hver en skovlfuld kul. Så vil investorerne og statskassen have det fint, men jorden, som vi kender den, vil blive ødelagt. Eller vi lader de fossile brændsler blive i jorden. Så vil investorer og stater tabe milliarder, men vi vil fortsat have en klode, der er beboelig for vores efterkommere.
På dette tidspunkt i historien er der kun én effektiv – og moralsk rigtig – vej frem; at lade 80 pct. af de nu kendte fossile reserver blive i jorden. Hvordan gør vi så det? Indtil nu har vores strategier jo ikke haft succes, så der må ske et skift nu.
Egentlig er løsningen ret enkel. Der skal sættes en pris på CO2, der sikrer, at 80 pct. af den bliver i jorden. Som stort set den eneste industri skal de fossile energiselskaber i dag ikke bære omkostningerne for deres forurening – den falder på os alle og ikke mindst på vore efterkommere. Men selv marginalt øgede priser på fossil energi vil betyde et pres på profitterne og kursværdien af energiselskaberne, så de kæmper indædt imod øget beskatning. Der kommer ikke en skat på CO2, hvis der ikke kommer et massivt folkeligt pres på politikerne. Og der er indtil nu ikke kommet ikke et massivt pres på politikerne, fordi det igennem mange år er lykkedes den fossile industri og reaktionære politikere at bilde os ind, at vi jo alle sammen er lige skyldige, fordi vi alle er forbrugere.
De fossile selskaber
Men vi er ikke alle lige skyldige. Der er nogle, der har et langt større ansvar end andre, og det er de fossile energiselskaber, og de stater der agerer som sådanne.
I mange år har vi været naive og troet på, at vi gennem de bedste viljers alliancer kunne skabe de nødvendige ændringer. Men olie-, kul- og gasselskaberne har det simpelthen som deres forretningsmodel at ødelægge kloden.
Disse gigantvirksomheder – og disse virksomheder alene – har magten til at ændre kemien og fysikken på vores planet. Og de har tænkt sig at bruge den. De har masser af eksperter ansat, der kender alt til konsekvenserne af deres handlinger, men alligevel intensiverer de hele tiden jagten på nye fossile brændsler.
Problemet med en omstilling til en bæredygtig økonomi er ikke et spørgsmål om mangel på teknologi. Det er et spørgsmål om grådighed. Men er dette ikke bare sådan virksomheder er og skal være. Grådige? Jo, det er det. Men det er mennesker, der træffer beslutningerne, og de har magten til at ændre på status quo. Disse fossile energiselskaber lever ikke bare af at opfylde vores behov, de skaber rammerne for, at vi overhovedet kan overleve.
Et spørgsmål om moral
Der er behov for en massiv moralsk fordømmelse og en boykot på alle planer af fossile energiselskaber, der ikke omstiller sig. Vrede, indignation og iskoldt raseri har altid været en fundamental drivkraft i egentligt transformerende sociale bevægelser.
Fokus skal ændres fra primært at se klimaspørgsmålet som et uigennemskueligt teknologisk – og dermed apolitisk – spørgsmål. Det er et spørgsmål om moral – om retfærdighed mellem generationer. Ganske som slaveri og apartheid var uretfærdigheder, som vi nu alle ser på med afsky, er vores nuværende udledning af CO2 en uretfærdighed fra en generation – vores – over for alle de følgende. Det er stadig muligt at forestille sig, at en stærk social bevægelse kan rejse sig og stille krav om, at verden hurtigt udfaser brugen af fossile CO2-udledninger. Men det kan kun nås, hvis offentlighedens bekymringer når op på beslutningstagernes niveau.
Ansvaret er vores
Og det kræver, at også medierne begynder at tage deres ansvar på sig. Hvorfor bliver vores politikere ikke ristet, når de på den ene side påstår, at de kæmper for klimaet og samtidig tillader stadig mere risikable udforskninger efter olie? Hvor er undersøgelserne af de magtfulde fossile energiselskaber (Mærsk, DONG), der på den ene side arbejder med social ansvarlighed, og på den anden side har forretningsmodeller, der som konsekvens ødelægger jorden, som vi kender den? Hvad med en verden, der bliver fyldt med flygtninge på grund af vores livsform?
Hvad med høsten, der ødelægges af saltvand og uforudsigelige regnmængder? Bortset fra Information, Kristeligt Dagblad og Ingeniøren er der ingen seriøs dækning af den snigende klimakatastrofe i de store dagblade og i de elektroniske medier.
Vi ved, at tiden er ved at løbe ud, og at tiden med tvivl, udskydelse og benægtelser må høre op. Vi ved, at fjenden er de multinationale energiselskaber og regeringer, der ikke handler, og vi kender løsningerne. Regeringen bør i sin nye klimaplan sætte en meget kort tidsfrist for et stop for udvinding af de fossile brændsler i Danmark og sætte en pris på CO2,der reelt sikrer, at vores forbrug bliver drejet i en bæredygtig retning. Vi er på bare én generation ved at fratage alle kommende generationer de muligheder, vi selv har haft. Vi – den nuværende generation af voksne – har ansvaret. Vores forældre vidste ikke, at deres adfærd ville true kommende generationers liv. Vi vil kun kunne lade som om, vi ikke vidste det. Og det er utilgiveligt.
 
Tal i kronikken om CO2-reserver m.v. findes i rapporten Carbon Tracker Initiative, 2011.
Jens Hørby Jørgensen, Andreas Markert, Thomas Meinert Larsen, Sofie Bjerregaard er alle fra Landsudvalget i Klimabevægelsen i Danmark




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",78.0,20. november 2012,"Og det kræver, at også medierne begynder at tage deres ansvar på sig. Hvorfor bliver vores politikere ikke ristet, når de på den ene side påstår, at de kæmper for klimaet og samtidig tillader stadig mere risikable udforskninger efter olie? Hvor er undersøgelserne af de magtfulde fossile energiselskaber (Mærsk, DONG), der på den ene side arbejder med social ansvarlighed, og på den anden side har forretningsmodeller, der som konsekvens ødelægger jorden, som vi kender den? Hvad med en verden, der bliver fyldt med flygtninge på grund af vores livsform?"
1876,/debat/2015/08/fanden-taget-danskerne,Fanden har taget danskerne,Peter Andreas," KRONIK – Jeg var en af dem, der blev forskrækket over valgresultatet den 18. juni. Forskrækket over, at 21 procent af befolkningen tilsyneladende pludselig gik ind for, at hele ens familie skal straffes, hvis man begår kriminalitet; at vi skal indføre nødret, altså fængsling og dødsstraf uden rettergang og internering af udvalgte befolkningsgrupper; at det skal være lovligt at tæve børn; at alle borgere skal DNA-registreres; at homoseksualitet er et handicap; at det skal være forbudt at tale andet end dansk i sit eget hjem; at det skal være Folketinget, der dømmer og straffer. Og ikke nok med det: I den egn af landet, hvor jeg selv bor, og i den egn af landet, hvor mine forfædre kom fra, var tilslutningen til denne politik visse steder helt oppe på en tredjedel af stemmerne.
Og jeg råbte og skreg. Var helt overbevist om, at jeg ville emigrere til Canada. Skrev hånende indlæg med en undertone af, at der måtte være tale om en slags undermennesker, der slet ikke var voksne nok til demokratiet.
Men samtidig havde jeg en lille stemme indeni og et par fornuftige venner omkring mig, der lige så stille sagde, at der var en anden forklaring. Jeg kunne jo slet ikke genkende de holdninger blandt mine naboer på Sydsjælland. Og jeg kunne slet ikke få det til at passe med det Sønderjylland, jeg har boet og arbejdet i ad flere omgange, og som ofte har vist mig mere tillid og hjælpsomhed, end jeg ret beset var berettiget til. Det passede ikke med det Als, hvor en af mine bedste kærester kom fra, og hvor jeg i ferier og højtider havde mødt så megen åbenhed og varme og uendelige strømme af kager, sardelpølser og kolde øl.
Så jeg gjorde det, man altid skal gøre, når man kan mærke det åh så retfærdige raseri bruse i blodet: Jeg trak vejret en ekstra gang og gik mig en tur for at køle lidt af.
Det endte med en gåtur på sammenlagt lidt under 90 kilometer. Hele vejen fra Padborg i vest til Høruphav på østsiden af Als, med masser af ophold og afstikkere undervejs.
Eliten stikker af
Jeg talte med alle, jeg mødte – de fleste gad også tale med mig. Ikke en eneste gang mødte jeg et menneske med bare den mindste antydning af fascistoide tendenser (på nær en overraskende halsstarrig gatekeeper ved Dybbøl Mølle, men lad det nu ligge).
Næsten alle satte sig stille og roligt og forklarede, hvad det gik ud på. At de følte en voksende desperation over en unødvendigt brutal omkalfatring af deres nærsamfund op gennem nullerne. At hele fløden fra globaliseringen blev skummet i storbyerne, mens grænselandet sad tilbage med alle ulemperne. At de konstant blev mødt med en attitude fra resten af landet, der i store træk betragtede dem som en slags uproduktiv dødvægt.
Jeg lærte på den tur, hvor provokerende det må være at høre på, at man ikke bidrager til samfundskagen, når de milliarder, der blev tjent under boligboblen i hovedstadsområdet, kun kunne lade sig gøre, fordi resten af landet efter 1864 insisterede på, at forsvaret af Danmark var en opgave for hele Danmark, og dermed gav plads til udbygningen af brokvarterene og en ottedobling af Københavns befolkning på 30 år. Og at det lige nu er beboerne i grænseområdet, der får deres hjem plyndret af tilrejsende forbryderbander, mens deres lokale politifolk er tvangsfjernet til København som maskingeværklædte potemkinkulisser.
Den tur var en påmindelse om, hvad der altid sker, når en lille privilegeret del af et folk glemmer, hvor privilegierne kommer fra og tror, de kan klare sig alene. Når man stikker af fra fællesskabet og lader fanden tage de sidste – så tager fanden de sidste. Så er der nemme frugter at høste for religiøse fanatikere, stærkmandsnarcissister og afdankede pornomodeller og deres uslukkelige tørst efter at mærke magten og opmærksomheden kilde i de nedre regioner. Så er der hurtige raseripoint og fornyet håb at hente for klikhungrende skriverkarle og deres skrantende mediehuse.
Men det er en stor fejl at tro, at det bare er lidt larm i gaden. Vi danskere tror, at vi er vaccineret mod, at konflikter løber løbsk. Historien viser lige det modsatte. Grevens fejdes bestialske myrderier, Enevældens to århundreder med blodigt despoti, Estrups to årtier med håndskrevne diktatoriske papirlapper om stort og småt i folks hverdagsliv – alle de perioder er en direkte følge af udviklinger, hvor folket var i krig med sig selv.
To souvenirs
Efter min gåtur er jeg ikke nær så forskrækket over valgresultatet. Til gengæld er jeg ved at skide i bukserne af skræk af helt andre årsager. Vi har lige nu en slags perfect storm af uheldige sammenfald mellem en generation af politikere, der kun går op i at besejre hinanden, og en presse, der fuldstændig skamløst har overbevist sig selv om, at deres forældede forretningsmodeller må gå forud for samfundets sikkerhed og folkets tryghed og frihed. Så der er kun os selv tilbage til at gøre noget ved situationen.
Der er så mange, der har en interesse i, at vi danskere hader hinanden, at det er ved at blive farligt. Så de næste fire år er vi nødt til at gå jævnlige ture i hinandens liv og lytte og udvikle nye, konkrete løsninger sammen. Vi må bede vores nuværende politikere skride ad helvede til, når de kommer rendende og vil stjæle vores hverdag til deres små, usle magtprojekter. Om fire år må vi stemme på de Rasmus Bryggere, Jens Rohder, Peter Hummelgaard Thomsener, Mattias Tesfayer, Pernille Skippere og alle andre unge, begavede, konstruktive og ægte demokratiske kandidater, der trods alt er derude. Og vi må være nærige med vores læsning, kigning og klik – gemme dem til de få, men uvurderlige medieprodukter, der udelukkende beskæftiger sig med, hvad der faktisk er sket, hvad nogen faktisk har sagt, og hvad rigtige undersøgelser faktisk har vist.
Jeg har to souvenirs med hjem fra min gåtur i Sønderjylland: Den ene er en lille stump af noget, der engang har været en mursten. De ligger overalt på strandene på egnen, som rundslebne vidner på århundreders teglproduktion og på, at et folk er forbundet til sin hjemstavn med bånd, der er langt stærkere, end løftet om lidt almisser i en anden del af verden kan bryde. Man flygter ikke fra sine forfædres landskaber for sjov.
Den anden er en regning fra Café Ib Rehne Cairo i Sønderborg. Den skal resten af mit liv minde mig om, at uanset om man drikker kaffen med fløde eller au lait, så har alle danskere også i nutiden fælles referencer, der er langt større end bare nationalflag og landområder. Vi har f.eks. stadig efterklangen i det indre øre af en udenrigskorrespondent, hvis navn er så fasttømret en del af vores fælles kultur, at man kan opkalde en café efter ham. Og vi kan stadig huske hans redelige reportager fra et sted i verden, hvor en konflikt har været fuldstændig ude af kontrol. Vi må bare aldrig glemme, at det samme alt for hurtigt kan ske hos os, hvis ikke vi selv tager ansvaret for vores fred, frihed og samhørighed.
Peter Andreas er reklamemand
",120.0,27. august 2015,"Jeg talte med alle, jeg mødte – de fleste gad også tale med mig. Ikke en eneste gang mødte jeg et menneske med bare den mindste antydning af fascistoide tendenser (på nær en overraskende halsstarrig gatekeeper ved Dybbøl Mølle, men lad det nu ligge)."
8725,/debat/2012/11/laeserbreve-17,Læserbreve,Informations Webredaktion," Akutpakke 2 hjælper unge
Ingrid Stage, formand for Dansk Magisterforening
Den opstillede modsætning mellem de langtidsledige og de unge nyuddannede, som mange mener får det urimeligt svært som følge af Akutpakke 2, er falsk og skævvrider debatten.
Det gør den, fordi der blandt de langtidsledige netop er mange unge dimittender (1300 akademiske dimittender). Særligt for dem er, at de har afsluttet deres uddannelse under krisen, og de har derfor aldrig fået en chance for at få en fod ind på arbejdsmarkedet. Hvis de ikke skal skubbes permanent væk fra det akademiske arbejdsmarked, skal de have en særlig chance. Det får de nu, hvis de får lov at komme først i køen til et såkaldt akutpakkejob. Og vi tror på, at det faktisk vil give en reel chance for et reelt job. For de unge langtidsledige er superkvalificerede, og mange har tårnhøje gennemsnit og erhvervserfaring. De har blot været uheldige at blive færdige i nedgangstider.
Sundhedstjek er ikke skrottet
Astrid Krag, minister for sundhed og forebyggelse (SF)
Under overskriften ’Forebyggende sundhedstjek gavner ikke folkesundheden’ kunne man 3. november læse på Informations forside, at jeg har skrinlagt planer om at indføre sundhedstjek. Flere har forstået det sådan, at jeg dermed har opgivet sundhedstjek. Sådan forholder det sig nu ikke helt, for skrinlagt er som bekendt ikke det samme som skrottet.
Det er rigtigt, at jeg ikke på nuværende tidspunkt vil igangsætte generelle sundhedstjek, hvor for eksempel alle danskere i en bestemt aldersgruppe bliver tilbudt et helbredstjek. Og det skyldes rigtig nok, at der mangler videnskabeligt belæg for, at sådanne sundhedstjek har en effekt. Men jeg kan fortsat se perspektiver i forebyggende sundhedstjek, hvor man tjekker helbredet hos bestemte grupper af danskere, der eksempelvis er i særlig risiko for at udvikle sygdom.
Derfor har jeg også bedt mine embedsmænd i Sundhedsministeriet om at følge de sundhedstjekprojekter, som blandt andre fagforeninger som 3F, patientforeninger, regioner og kommuner er ved at gennemføre. For jeg er stadig meget optaget af, at vi får gjort op med den sociale ulighed i sundhed. Og jeg tror fortsat, at sundhedstjek kan være et redskab, der kan bruges til det. Så planerne om sundhedstjek er sat på standby, men de er altså ikke endegyldigt opgivet.
Overdreven amerikanisering
Sacir Camo, Hjørring
Det var direkte kvalmende at overvære den konstante og overdrevne dækning af det amerikanske valg på de landsdækkende public service-kanaler, som vi alle er tvunget til at betale til.
Det er også kvalmende at læse rosende kommentarer og lykønskninger fra folk som Villy Søvndal, manden der tidligere stod i konstant opposition til USA, vel at mærke før han selv fik en ministerbil og udenrigsministerposten. Nu kan han iklæde sig et andet standpunkt, der hedder ‘I am a great bewonder of American culture’. Endnu mere tankevækkende er det at se en næsten samlet dansk opinion og samtlige partier i Folketinget, ikke mindst dem på venstrefløjen, tilbede en politiker, der i mange sammenhænge står for en politik, som de selv samme meningsdannere ville afsky, hvis den blev praktiseret i Danmark.
Derfor en opfordring til, at DR og TV 2 næste gang sparrer os for deres overdrevne amerikanisering af det danske folk. Valget i for eksempel Frankrig, Tyskland eller Europa som helhed, er langt vigtigere for vores hverdag.
Krisen taler sit eget sprog
Leif Mentzel, København
Ifølge Danmarks Statistik stiger arbejdsløsheden fortsat. Vismændene nedjusterer deres egne tal omkring væksten med et helt procent point. Skønnet om lavvækst gælder både her og nu samt fremover.
Dong fyrer/afskediger 5-600 ansatte herhjemme, mens Danske Bank skiller sig af med yderligere tusinder ansatte og lukker endnu flere filialer. Tønder bank går konkurs. Vestas der allerede har fyret rigtig mange, fyrer nu yderligere flere tusinde. Til gengæld fastholder finansminister Bjarne Corydon og regeringen deres egne væksttal.
Skal vi tro på skønmaleriet eller på de fakta, vi ser derude?
Gjerskovs kamp mod miljøet
Claes Harvald, Brædstrup
Fødevareminister Mette Gjerskov arbejder tilsyneladende målrettet på at spolere regeringens grønne politik. I hvert fald vil NaturErhvervsstyrelsen under fødevareministeriet igen vil give tilladelse til muslingefiskeri i Vejle Fjord – og dette trods store protester fra Vejle Kommune, der for at forbedre vandkvaliteten har udsat muslinger i fjorden.
De danske fjorde har det rigtig dårligt – tænk blot på fiskedøden i Mariager Fjord for nogle år siden. Bundvegetation som ålegræs er snart ikkeeksisterende, og algevæksten om sommeren al for kraftig. Ministerens tilladelse er derfor ganske uforståelig, også set i lyset af, hvilke kampe Ida Auken fører med landbruget om vandkvaliteten i åer og bække. Måske ved hun ikke, at det er det samme vand, vi snakker om?
Tekniske skoler i identitetskrise?
Fatima Hachem, København
Vi akademikere ekskluderer de faglige unge, ved at gøre de tekniske skoler boglige. Det stiller de tekniske skoler i en identitetskrise, hvor de unges behov og interesser ikke stemmer overens med de behov, som den akademiske klasse har på de unges vegne.
Mens det i 2007 var hver femte der faldt fra, er det i dag mere end hver tredje elev, og undersøgelser viser, at det primært er de bogligt svage, der er udsat. Rapporterne peger på, at de tekniske skoler tiltrækker flere praksisorienterede unge end boglige, samtidig med at de har øget brugen af akademiske bøger, hvilket har gjort det svært for de praksisorienterede unge at fastholde motivationen på uddannelsen. Og netop denne akademiske tilgang, stiller de tekniske skoler i en identitetskrise.
Vi akademikere bliver nødt til at erkende, at diversiteten i videnssamfundet skal afspejles i uddannelsessystemet. Ellers kan vi vinke farvel til den politiske målsætning om at uddanne 95 procent af ungdomsårgangene samt ambitionerne om at gøre den kommende generation til den mest og bedst uddannede nogensinde.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,10. november 2012,"Det gør den, fordi der blandt de langtidsledige netop er mange unge dimittender (1300 akademiske dimittender). Særligt for dem er, at de har afsluttet deres uddannelse under krisen, og de har derfor aldrig fået en chance for at få en fod ind på arbejdsmarkedet. Hvis de ikke skal skubbes permanent væk fra det akademiske arbejdsmarked, skal de have en særlig chance. Det får de nu, hvis de får lov at komme først i køen til et såkaldt akutpakkejob. Og vi tror på, at det faktisk vil give en reel chance for et reelt job. For de unge langtidsledige er superkvalificerede, og mange har tårnhøje gennemsnit og erhvervserfaring. De har blot været uheldige at blive færdige i nedgangstider."
9723,/debat/2012/06/virkeligheden-vores-kultur-sindssyg,"Er det i virkeligheden vores kultur, der er sindssyg?",Nils Christie," Jeg kan ikke huske, at jeg nogensinde har været så trist, og samtidig også så lykkelig over være norsk som i dagene umiddelbart efter den 22. juli sidste år. Det forfærdelige var sket, det kunne knap være værre. Men så var der reaktionerne. Højdepunktet var nok mødet foran Rådhuset to dage senere: roser, ikke had.
Og kloge ord fra kronprinsen, statsministeren og de politiske ordførere. Tårerne kom ikke fra krokodiller. Derpå fulgte blomstertoget. Så mange ville gå med, at man opgav at lave en ordnet procession. Man gik bare med. De døde blev begravet med værdighed. Statsministeren stod frem som en statsmand, og resten af det politiske system bestod også prøven.
Ikke alle bifalder dog reaktionerne. I Aftenposten skrev professor Nina Witoszek en kronik med overskriften: ’Djævlen og jomfruen’. Jomfruen er velsagtens os med vores reaktion på Breivik.
»Det, som er mest slående for forskere i moderne ondskabshistorie, er, at i det norske tilfælde er det ikke Anders Behring Breivik, som er anormal. Det er Norge, som er det,« skrev Witoszek. Hun mener, at Norge har været relativt forskånet for det sjælsfordærv, som forårsages af ondskabens kraft.
Mit modspørgsmål vil være: Hvad skal det tjene til at bringe ’ondskab’ ind i billedet, hvordan højner det vores forståelse?
Stadig menneske
Jeg har mødt et betragteligt antal mennesker, som har begået forfærdelige handlinger. Men aldrig en person, som jeg ville kalde ’ond’. Én, det ikke var muligt at se som et menneske. Handlinger kan være onde, som Breiviks 22. juli og som hans nazihilsen i retten. Men han er stadig et menneske.
At se mennesker som onde forenkler situationen og blokerer for modstrategier. En kugle i hans pande, og vi er blevet den onde kvit. At opfatte ham som sindssyg, er lige så ufrugtbart. Nogle formodede eksperter har sat latinske ord på ham. Ligegyldige ord. Men igen er vi blevet ham kvit. Igen har vi befriet os selv fra ham som en anledning til at overveje, om der kunne være noget ved os selv, ved Norge, vi burde forstå, siden noget sådant kan ske. Var ugerningen en gal mands værk, kan vi uforstyrret leve videre.
Mere frugtbart er det at tænke, at noget nær alle kan udføre forfærdelige, afskyelige handlinger. For så bliver det afgørende, hvor impulserne kommer fra: Det moralske klima, børn vokser op i og senere færdes i.
Umoralsk klima
Lad mig nævne fem hovedtræk ved den udvikling, vi er inde i. De drejer sig alle om grundforudsætningerne for nærhed, forudsætningerne for at kunne se hinanden som hele mennesker, forudsætninger, som er truet af den udvikling, vi er inde i.
1. Vi lever i en fredskultur. Men også med elementer af en krigskultur. Mens Breivik lagde sidste hånd på sit værk, sendte Norge jagerbombere til Libyen. Flyene gjorde en flot indsats i bombekampagnene, sagde både Obama og vores forsvarsminister.
2. Vi lever i et land med voksende afstand mellem fattig og rig – en afstand med alvorlige skadevirkninger.
3. Vi lever i et samfund, hvor børn og unge er gemt af vejen. Apartheid for børn. For at alle, som regnes for voksne, skal kunne deltage i arbejdslivet, må alle børn i Norge gå i børnehave. ’Gå’ er ikke altid er det rigtige ord, for mange begynder så tidligt, at de må bæres. Så følger 10 år med obligatorisk skole, og for de fleste yderligere tre år med mere uddannelse fulgt af endnu et betydeligt antal år på universiteter og højskoler. Først i 25-årsalderen regnes man omsider for voksen.
4. I disse institutioner skal der læres, prøves – og vejes og måles og findes frem til, hvem der er bedst. Det viser sig i hovedsagen at være dem med højt uddannede forældre. Engang var hovedmålet for undervisningen klart: Her skulle skabes ’gode samfundsborgere’. Men den slags kan ikke måles. Derfor koncentrerer man sig om at måle, hvem der er bedst til at reproducere kundskaber.
5. Vi lever i samfund, hvor menneskekontakt i betydelig grad er erstattet af elektronisk kontakt; ord og billeder på en skærm, ikke levende mennesker at røre ved, ikke mennesker med hud, ånde, lugt, varme og kropssprog som vigtige signaler.
Den, som opfandt en maskine, der kunne smelte alverdens fjernsynsskærme, ville efter min mening gøre menneskeheden en stor tjeneste.
Ikke fremad, tilbage
Og hvor vil jeg så hen med det? Fremad, siger alle de ansvarlige. Udviklingen må gå sin gang. Vi må udvikle os selv og landet.
Tilbage, vil jeg foreslå. I stedet for at lade os drive fremad af forestillinger om både ønskelig og uundgåelig udvikling og vækst kunne vi tænkes at befinde os på en bane med mange stationer. Vi ved ikke, hvor banen vil ende, vi har allerede passeret flere attraktive landskaber, men vi har også passeret stræk, hvor vi nødig ville stige af. Så bliver spørgsmålet vel: Er det sandsynligt, at vi til stadighed vil nå til smukkere eller bedre landskaber længere fremme, eller kunne det være en idé at stoppe toget, stige af og måske fundere lidt over, om der var noget, vi havde mistet?
Vi har ikke behov for mere vækst. Vi har nok. Vi har behov for at lære at dele. Og så har vi behov for hjælp til at få øje på hinanden, som hele mennesker. Modernitetens mobilitet og de tiltagende sociale forskelle gør, at vores kendskab til de nærmeste omkring os bliver stadig mindre. Når noget går galt, bliver eksperter indkaldt. Vores egne sociale kompetencer svækkes.
Den amerikanske filosof Martha Nussbaum siger noget vigtigt om dette: Vi lever i uvante situationer, omgivet af mennesker, vi ikke kender. Det er nye situationer, hvor vi behøver gammeldags kundskaber. Vi bar brug for poetens hjælp eller romanforfatterens eller andre kunstneres hjælp for at få viden om menneskers mærkværdighed.
Eller for at gribe tilbage til den grundlæggende tanke i det gamle skolesystem: Vi behøver en skole, som kan bidrage til at skabe gode medborgere. Vi har brug for en skole med egenskaber, som ikke kan kvantificeres ved noget måleredskab. Vi har ikke brug for den skole, som PISA og andre forenklede test tvinger os i retning af.
Men hvad så med væksten? Det er vel ikke helt utænkeligt, at den stopper af sig selv, eller at naturen sætter grænser, eller at vi omsider erkender, at den må stoppes.
Stop væksttoget
Der kan blive behov for kortere arbejdstider og deling af jobbene. Vi vil så tjene mindre, målt i penge. Men vi vil tjene mere i form af social kapital. Måske vi i en sådan proces kan få personligt overskud til at lade børn og unge slippe for en del af deres ophold i særinstitutionerne – så de kan komme ud til leg og voksent arbejde. Jeg forstår manden fra Irak, som under et af retsmøderne mod Breivik råbte hadefulde ord og kastede en sko imod ham. Breivik havde dræbt hans bror på Utøya. Men jeg er lykkelig over de 40.000 mennesker som ugen før forsamlede sig i centrum af Oslo by og sang om ’regnbuens børn’ – om mangfoldigheden med plads til alle.
 
 
Nils Christie er sociolog, professor i kriminologi ved Oslo Universitet. Som norsk kriminologis nestor har han i en menneskealder præget samfundsdebatten i Norge og er æresdoktor ved bl.a. Københavns Universitet
Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",52.0,22. juni 2012,"Mit modspørgsmål vil være: Hvad skal det tjene til at bringe ’ondskab’ ind i billedet, hvordan højner det vores forståelse?"
4248,/debat/2014/09/tid-boernene,Vi vil have tid til børnene,Sofie Maria Brand," Jeg læste med stor forundring debatinterviewet »Brokker børnefamilier sig mere, end de lider?« (den 4. september). Manglen på nuancer skriger til himlen. Der er så mange parametre, der slet ikke tages højde for. Og de tårnhøje stresstal ignoreres fuldstændig. Værst af alt er, at præmissen for familieoprøret er totalt misforstået.
Oprøret handler overhovedet ikke om at ønske sig tilbage til »bedre tider«. Og det handler slet ikke om en nostalgisk forestilling om den hjemmegående husmor. Det er derimod en reaktion på en nedprioritering af omsorgsopgaven og på, at tempoet i samfundet er højere end nogensinde før. En reaktion på, at forældre er adskilt fra især de helt små børn i de fleste af deres vågne timer, og på at det høje gear i hverdagen presser familierne.
Det kalder på forbedringer med afsæt i nutiden, og en debat om, hvad det er for et familieliv og samfund, vi ønsker.
Danmark er førende i Europa, når det kommer til institutionalisering og familiens samlede arbejdstid (ifølge Center for balance mellem arbejds- og familieliv). Danske forældre arbejder i snit en time længere om ugen end folk uden børn (ifølge Danmarks Statistik 2013), og hver tredje forælder har afleveret et sygt barn i institution (ifølge Megafon 2014).
To ud af tre mødre og hver anden far siger i Rockwoolfondens undersøgelse af fritid (2014), at de næsten altid er stressede. En måling foretaget af YouGov (2012) viser, at næsten hver anden forælder føler, at hverdagen er stressende.
En nyere Megafonmåling viser, at mere end 60 procent af forældrene med skolebørn har svært ved at få hverdagen til at hænge sammen.
Personligt ansvar, ja tak
Der er to fronter i debatten; de, der anerkender, at børnefamilierne er pressede, og de, der ikke gør, og som har en tendens til at indtage en ’tag dig sammen din speltædende klynker’-holdning. Jeg mistænker sidstnævnte for selv at tilhøre et segment, der trænger til et smut ud i virkeligheden.
Af debatten i medierne fremgår det, at de, som anerkender problemet, kan opdeles i to underkategorier: De, der mener, det er forældrenes eget ansvar; og dem, der mener, det er samfundets. Faktisk tror jeg slet ikke, den sidste gruppe findes. Alle er vist med på det personlige ansvar. De forsøger snarere at påpege, at der også er strukturer, som er svære at undvige.
Jeg skrev i marts kronikken »Vi har mistet familiebalancen«. Den er blevet delt 53.000 gange og figurerer som det andet mest delte på danske sociale medier i 2014. Det kunne tyde på, at frustrationen er udbredt, og at mange tilslutter sig, at det personlige ansvar altid er størst, men at der også er påtrængende strukturelle udfordringer.
Pointen er, at det er umuligt at adskille det personlige og strukturelle skarpt i et velfærdssamfund, hvor vi er gennemregulerede fra navlestrengen kappes, til kistelåget lukkes. Vi kan ikke individualisere problemet med de pressede børnefamilier af unævneligt mange grunde. En af dem er en samfundsmodel baseret på to udearbejdende forældre.
Fra kvinde- til familiekamp
Forsker i arbejdsliv, familieliv og ligestilling ved Aalborg Universitet, Anette Borchorst, har påpeget, at der var to ben i kvindebevægelsen: Det ene var, at kvinder skal arbejde. I dag får det al opmærksomheden. Det andet var, at kvinder skulle have mulighed for at få arbejde og familie til at hænge sammen. De ville ikke have mændenes vilkår. Den vision er forsvundet hen ad vejen.
I dag synes kampen for balance at være på fremmarch. Forhåbentlig er vi nået så langt, at det bliver en fælles kamp ført af både far og mor. Udfordringen er imidlertid, at det er kvinder, der dominerer debatten. Mange mænd synes tilsyneladende, det er fjollet med al den snak om det nære: Knyt sylten og bid tænderne sammen – vi har vigtigere ting at tage os til end en pseudodebat. Kunne det skyldes, at antallet af stressramte er højere blandt kvinder med børn end hos mænd? At kvinder er mest presset, fordi de både har job og ofte har mere arbejde/ansvar i hjemmet end mændene? At kvinder går mere op i familieting (jævnfør, hvem der læser forældremagasiner, opdragelsesbøger etc.) end mænd? At kvinder har et større behov (af mange årsager) for at gøre det private politisk?
Paradoksalt nok var der i Politiken den 28. august både en opfordring til mændene om at blande sig i familiedebatten fra opinionsredaktør Per Michael Jespersens, og en artikel om, at hverdagens kvinder skal blande sig mere i den offentlige debat. Tænketanken Cevea vil lave et debatkursus for kvinder for at bryde tendensen til, at mænd og de mandsdominerede fag fylder mest.
Der er åbenbart forskel på, hvad kønnene vil debattere, især offentligt. Vi sætter sjældent spørgsmålstegn ved relevansen af såkaldte mandeemner. Men når kvinder vil diskutere familieliv, er vi nogle flæbende klynkere, der skal gå hjem og vugge. For det er ikke generel samfundskritik. Men det er netop det, det er.
Lad os dog sammen have visioner for et bedre familieliv med mindre stress, færre skilsmisser og mere ligestilling. Lad os bruge de teknologiske fremskridt til at få mere tid og frihed. Lad os skabe bedre rammer for at arbejde mindre, når børnene er små, og mere på andre tidspunkter. Lad os skele til vores nordiske naboer, som har mulighed for at passe syge børn og gå på deltid. Lad os tænke ud af bankboksen og få mere fokus på omsorg og trivsel. Det betaler sig i sidste ende.
Familiepolitik er den nye kulturkamp. Livsfasepolitik er fremtiden. Desværre går politikerne ikke forrest. Deres diskurs er en helt anden, nemlig arbejd og forbrug! Men de går galt af tendensen, for vi har ting nok – vi vil hellere have mere tid. Især når børnene er små.
Sofie Maria Brand er freelancejournalist, debattør og medstifter af Familiepolitisk Netværk




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",2.0,10. september 2014,"En nyere Megafonmåling viser, at mere end 60 procent af forældrene med skolebørn har svært ved at få hverdagen til at hænge sammen."
3880,/debat/2014/10/debatten-soeskendesex-lammer-vores-moral,Debatten om søskendesex lammer vores moral,Peter Singer," Tysklands svar på Etisk Råd – Deutscher Etikrat – anbefalede for få uger siden, at Forbundsdagen tager lovmæssige skridt til at afkriminalisere samleje mellem voksne søskende. Rådet nåede dermed til en helt anden konklusion end Den Europæiske Menneskerettighedsdomstol, der i 2012 stadfæstede en dom over en mand fra Leipzig, der havde et seksuelt forhold til sin egen søster.
Manden har afsonet en flerårig fængselsstraf, fordi han ikke vil afslutte forholdet. (Hans søster blev anset for at være mindre ansvarlig og blev ikke fængslet.)
Incest mellem voksne er ikke en forbrydelse i alle jurisdiktioner. I Frankrig blev forbuddet herimod således afskaffet allerede i 1810, da Napoleon indførte sin nye straffelov.
Incest mellem samtykkende voksne er heller ikke en forbrydelse i Belgien, Nederlandene, Portugal, Spanien, Rusland, Kina, Japan, Sydkorea, Tyrkiet, Elfenbenskysten, Brasilien og flere andre latinamerikanske lande (I Danmark straffes sex mellem søskende med fængsel i op til to år efter straffelovens paragraf 210, red.).
I den undersøgelsesrapport, som ligger til grund for anbefalingen, tager Rådet tager udgangspunkt i en gennemgang af vidnesbyrd fra personer i forbudte forhold, især halvsøskende, som først lærte hinanden at kende som voksne. Disse par beskriver de vanskeligheder, som kriminaliseringen har skabt for deres forhold, herunder truslen om tab af forældremyndighed over børn fra tidligere forhold.
Rapporten søger ikke at nå frem til en endelig etisk vurdering af seksuelle relationer mellem søskende. Den spørger i stedet, om der i strafferetten kan findes tilstrækkeligt grundlag for at forbyde sådanne relationer.
Den påpeger, at der ikke findes nogen anden situation, hvor frivillige seksuelle relationer mellem myndige mennesker er forbudt. Der er, hævder rapportens forfattere, brug for en klar og overbevisende begrundelse for at legitimere myndighedernes indtrængen i dette kerneområde af menneskers privatliv.
Pseudoargumenter
Rapporten ser nærmere på de begrundelser, som hævdes at kalde på myndighedernes indblanding. En forhøjet risiko for genetisk unormale børn kunne være en sådan begrundelse, men skulle den være tilstrækkelig, ville den samtidig retfærdiggøre et forbud, der ville blive på en gang snævrere og bredere end det nuværende forbud mod incest. Snævrere, fordi det kun ville have relevans for seksuelle relationer, hvor børn kan blive en følge. F.eks. blev den mand fra Leipzig, hvis sag aktualiserede problemstillingen, steriliseret i 2004, uden at dette fik nogen indflydelse på hans strafansvar. Bredere, fordi forbuddet skulle omfatte seksuelle relationer mellem alle slags par med forhøjet risiko for at få unormalt afkom.
Med tanke på Tysklands nazistiske fortid er det svært at forestille sig, at tyskerne i dag vil ønske sig, at staten skal bestemme, hvem der har ret til at forplante sig.
Rådet så også nærmere på behovet for beskytte familierelationer. Rapportens forfattere konstaterer, at incest mellem søskende er sjælden, ikke fordi det er en forbrydelse, men fordi opdragelse og opvækst i familier eller familielignende miljøer (herunder israelske kibbutzer, hvor ikkebeslægtede børn opdrages kollektivt) tenderer imod at eliminere seksuel tiltrækning.
Rapporten anerkender dog målsætningen om at beskytte familien og begrænser ud fra dette hensyn sin anbefaling til kun at omfatte lovliggørelse af seksuelle forhold mellem voksne søskende.
Seksuelle relationer mellem andre nære slægtninge, f.eks. mellem forældre og deres voksne børn, befinder sig, hævder rapportens forfattere, i en anden kategori på grund af de forskellige magtforhold mellem generationerne og det større potentiale for skade på andre familierelationer.
Moralsk lammelse
Hvor dybt tabuet mod incest går, har socialpsykologen Jonathan Haidt demonstreret. I et eksperiment lod han sine interviewpersoner tage stilling til følgende historie: Julie og Mark er voksne søskende, der tager på ferie sammen og beslutter sig for at dyrke sex for at prøve, hvordan det føles. Julie tager p-piller, og Mark bruger kondom for at være sikker. De nyder begge oplevelsen, men beslutter ikke at gøre det igen. Det forbliver herefter en hemmelighed, der styrker deres bånd.
Haidt spurgte så sine interviewpersoner, om de fandt det i orden, at Julie og Mark gik i seng med hinanden. De fleste sagde nej, men da Haidt spurgte hvorfor, anførte hovedparten begrundelser, som allerede var udelukket af historien – faren for f.eks. indavl, eller risikoen for, at deres forhold ville lide under det. Da Haidt påpegede over for sine interviewpersoner, at deres begrundelser var uden relevans for historien, svarede de typisk: »Jeg kan ikke forklare det, jeg ved bare, det er forkert.« Haidt betegner dette fænomen som ’moralsk lammelse’.
Vores reaktioner på brud på incesttabuet har en åbenlys evolutionær forklaring. Men skal vi lade vores dom over, hvad der udgør en forbrydelse, diktere af en følelse af modvilje, der kan have gavnet revolutionære forfædre uden adgang til effektiv prævention i evolutionens løb? Alene at diskutere spørgsmålet har vist sig kontroversielt. I Polen blev et indlæg, som redegjorde for Deutsche Etikrats anbefaling, lagt online af Jan Hartman, en filosofiprofessor fra Kraków. Dette fik universitetets ledelse til at betegne Hartmans indlæg som »undergravende for værdigheden ved embedet som universitetslærer« og bebude disciplinære foranstaltninger. Ved så hurtigt at se bort fra, at ytringsfrihed er en forudsætning for ethvert universitets værdighed, ser det ansete Universitet Jagiello?ski ud til at have givet efter for instinkter. Det lover ikke godt for en rationel debat om, hvorvidt incest mellem voksne søskende bør forblive en forbrydelse.
© Project Syndicate og Information
Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,29. oktober 2014,De 5 artikler I har brugt mest tid på
10577,/debat/2012/02/laeserbreve-16,Læserbreve,Informations Webredaktion," Er Özlem enig med S?
Finn Sørensen, MF, socialordfører (EL)
Tak til Özlem Cekic (SF) for kronikken 8. februar om den kommende reform af førtidspension. Her er mange gode pointer. Jeg hæfter mig særligt ved Özlems klare udmelding om, at der ikke må ske forringelser for nuværende førtidspensionister, at vi skal blive bedre til at forebygge, at folk ender på førtidspension og at det skal ske ved hjælp at støtte frem for pisk.
Disse udmeldinger tegner godt for en forhandling mellem regeringen og Enhedslisten om en reform af førtidspension og fleksjob.
Men hvordan hænger det sammen med beskæftigelsesminister Mette Frederiksens (MF) udtalelse om, at »som hovedregel skal det ikke være muligt for en ung under 35-40 år, at få førtidspension«. Med denne udmelding lagde MF sig tæt op ad VK-regeringens udspil fra 2010. Det var en spareøvelse, der handlede om, at de udsatte unge skulle placeres i femårige ’udviklingsforløb’ på kontanthjælp, og så kan man for alvor tale om at lade de unge i stikken.
Jeg har i Folketingssalen forgæves forsøgt at få et klart svar fra MF, om hvorvidt en kommende reform kunne indebære, at man tog førtidspensionen fra folk. Vi har endnu til gode at se, hvor meget der er retorik, og hvor meget der er realiteter, men jeg er alligevel nødt til at spørge Özlem: Er du enig med MF?
Jammerdal
Niels I. Meyer, Hørsholm
Henrik Dahl og Ole Thyssen går i deres kommentar 8. februar ind for en vision om ’det aktive og ansvarlige individ’. Hvem gør ikke det?
Defra er der dog et stort spring til at påstå, at det danske samfund er fyldt af endeløs jammer fra mennesker, som er blevet fristet til en let tilgængelig rolle som svage ofre. Når man fremsætter den slags påstande, bør det i det mindste dokumenteres med tal der viser, at der er flere svage ofre i dag end tidligere. Men Dahl og Thyssens kommentar er blottet for enhver form for kvantitative oplysninger. De benytter det forslidte argument om, at problemet forstærkes af, at en hel industri lever af at tage sig af de svage. Et tilsvarende argument er blevet brugt til at fornægte den globale opvarmning.
Dahl og Thyssen burde holde sig for gode til den slags forsøg på, at mistænkeliggøre fagfolk. I stedet burde de give læserne nogle konkrete bud på, hvad de vil gøre ved den endeløse jammer, hvis den altså kan påvises.
Lektier er ikke udenadslære
Klaus L. Hansen, Roskilde
Mette-Line Thorup skriver i sin leder 8. februar, at et videnssamfund har brug for mindre udenadslære. Det er for det første ikke givet, og for det andet er det en forsimplet sammenkædning af lektier og udenadslære. Færdighed uden øvelse er som en fisk uden vand, og øvelse er, hvad lektier tilbyder.
Øvelse til færdighed er tidløs og hører ikke industrisamfundet til. Det er altid en udfordring at motivere til at lære, og det er rigtigt, at lektier har en social slagside.
Kan man gøre skolen lektiefri og samtidig fastholde muligheden for øvelse, er det fint. Men en forlængelse af skoledagen virker ikke til at være lige om hjørnet.
En sort dag for strejkeretten
Rina Ronja Kari, talsmand, Folkebevægelsen mod EU
EU-Kommissionen har fremlagt et forslag, som betyder, at de nationale regeringer skal fortælle EU, hvis der er optræk til en strejke i landet. Dette gælder også, selv om strejken er fuldt lovlig efter overenskomsterne og national lov. Denne viden skal EU-Kommissionen bruge til at overveje, om de vil indbringe strejken for EU-domstolen, der skal kunne dømme den ulovlig. Ser man på hvordan domstolen allerede flere gange har indskrænket retten til at strejke, eksempelvis i Lavel-dommen, så ser det sort ud for strejkeretten. Tidligere fik vi som EU-modstandere jævnligt at vide, at EU ikke ville blande sig i arbejdsmarkedspolitikken, men det ser ud til at være lige, hvad de gør.
Uanset om Kommissionen får deres forslag igennem, siger det noget om, hvor meget EU bestemmer, ved overhovedet at tillade sig at fremsætte et sådant forslag. Jeg glæder mig til at se, at regeringen snarest afviser forslaget blankt.
Robin Hood
Oskar Hansen, folkeskoleelev, Hellerup
Jeg synes man skal indføre en Robin Hood-skat på finansielle transaktioner i EU. Det eneste man gør er, at sætte en skat på de penge, de rige giver hinanden. Således tager man fra de rige, og giver til de fattige.
Ved at sætte en skat på finansielle transaktioner bliver der også holdt bedre styr på, hvad der bliver handlet med. Hvert år handles der med mere end 70 gange den globale BNP, og en skat på bare 0,05 procent ville give en sum på 3,500 milliarder kroner. Med de ekstra penge i lommen, kan man styrke den offentlige sektor, hjælpe ulande med bistand, fattigdom og klimaforandringer. Derfor vil jeg have indført Robin Hood-skat i hele EU.
Grøn vækst skaber arbejde
Jens Joel, Europaordfører (S)
Vedtagelsen af finanspagten kan ikke stå alene. Der er for alvor brug for, at EU kridter skoene og tager fat på de nye job- og vækstinitiativer, der skal bringe os ud af krisen og bane vejen for et grønnere Europa.
I Information 8. februar kunne man læse, at ’EU er ved at forspilde grøn krisemedicin’. Det ville være fatalt. EU-Kommissionens direktivforslag om energieffektivisering, møder modstand i mange medlemslande, men Danmark skal bruge regeringens nye europapolitiske offensiv til at presse på under formandskabet. Kommissionen har vurderet, at energieffektiviseringerne vil skabe op mod to millioner nye arbejdspladser. Samtidig vil reduktionen nedbringe CO2udledning, og sikre Europa og Danmark en fortsat førerposition i udviklingen af fremtidens grønne teknologi. Det er nu, der skal handles for at skabe nye job.
Med energieffektivisering højt på dagsordenen forsøger formandskabet at opnå en aftale, der vil sætte gang i væksten og føre til klima- og miljømæssige forbedringer.
Skræmmekrig
Fathi El-Abed, formand, Dansk Palæstinensisk Venskabsforening
Israels premierminister Benjamin Netanyahu er en glad mand. Han har lovprist EU, der lige har gjort ham den store tjeneste at indføre de bebudede sanktioner mod Iran. Efter to års lobbyarbejde er det nu lykkedes Israel at trække de vestlige lande ind i endnu en konflikt, og inden længe, i endnu en krig i Mellemøsten. Med et er verdenssamfundets øjne rettet mod den ikke eksisterende trussel fra Iran. Og med en veltilrettelagt skræmmekampagne, er de rædselsslagne israelers opmærksomhed rettet mod den imaginære fjende Iran.
For israelerne tjener Iran til den evige paranoia, som staten Israel har bygget sin legitimitet på. En konstant indbildning om at være truet på sin eksistens. Et scenarie, der har gentaget sig hvert eneste årti, siden den jødiske stats oprettelse for mere end 60 år siden. Netanyahu har formået at få EU til at varsle en olieembargo mod Iran. Det tvivler mange eksperter dog på, vil skade Iran så meget, at det vil stoppe landets ellers fredelige atomprogram. Har EU-landene råd til den populistiske handels- og økonomiske krig på Israels vegne? Og vil EU landene følge ukritisk efter Israels og USA's dæmoniseringskampagne mod endnu et land i det urolige Mellemøsten?




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,10. februar 2012,"Vedtagelsen af finanspagten kan ikke stå alene. Der er for alvor brug for, at EU kridter skoene og tager fat på de nye job- og vækstinitiativer, der skal bringe os ud af krisen og bane vejen for et grønnere Europa."
11664,/debat/2011/08/helbredelse-loesningen-paa-psykisk-sygdom,Er helbredelse løsningen på psykisk sygdom?,Tina Rye Hansen," Psykiatriske behandlingsinstitutioner har haft mange navne. Fra det syvende århundrede til 1700-tallet var de anstalter, der skulle afsondre de farlige og besværlige. Institutionerne havde dengang ingen egentlig behandling, men havde som eneste formål at skabe mure mellem 'os' og 'de andre'.
Med Den Franske Revolution og Philippe Phinels udvikling af den moderne psykiatri kom et opgør med kriminaliseringen af den gale. Hensigten blev nu, at psykiatrien skulle være et lægevidenskabeligt speciale, og moralsk helbredende behandling blev udviklet for at redde en rest af åndeligt liv. I samme ånd blev beskæftigelsesterapi indført. Og i 1900-tallet påbegyndtes en klassifikation af sindssygdomme.
I dag skyller en psykiatrisk bølge ind over verden, og 1960'ernes antipsykiatriske bevægelse har svært ved at komme til orde.
Den antipsykiatriske bevægelse stod for en social tilgang til sindssygdom, som blev karakteriseret som en reaktion på et sygt samfund og i samme ånd sås psykiatrien som en myte .Men antipsykiatrien stødte desværre på grund, og den medicinske ambulante behandling tog over i 1980'erne.
Bag lås og slå
I dag symptombehandler man med medicin, og følger op med beskæftigelsesterapi. Man kan ikke afgrænse psykiske sygdomsbilleder af hjernen, men man taler om mentale genveje .Med kravet om psykiaterens autoritet, og psykiske klassifikationer er den sociale dimension gået tabt.  
De psykisk syge omtales i dag somme tider som anderledes tænkende. Men for hvem er disse anderledes tænkende, og hvorfor mødes de med psykiateren?
Før Oplysningstiden havde de ikke et valg, for var man omstrejfende, eller gjorde man op med tidens normer, blev man sat bag lås og slå. Men tiden i dag er en anden. Der er ingen, der tvinger én til behandling. Så hvorfor bliver det løsningen for mange?
Svaret er ikke alene, at den lægelige medicinske autoritet spiller en betydelig rolle, men ligeledes at socialpolitikken er blevet til beskæftigelsespolitik. Selv om mange psykisk syge ikke bures inde som førhen, holdes de stadig bundet af symptombehandling kombineret med beskæftigelsesterapi.
Fattigdom
Dette besvarer dog ikke spørgsmålet om, hvorfor stadigt flere kommer i psykiatrisk behandling frem for i anden behandling. Svaret på det er den tidligere nævnte oversete sociale dimension; fattigdom. De psykisk syge er ofte fattige og kan kun vælge gratis psykiatrisk behandling.
Gennem antipsykiatriens linse hjælpes den sociale afviger ved at forklare de samfundsmæssige forhold og den kulturelle kontekst, der forklarer ham som en sådan. For at fuldende billedet må fattigdom inddrages. Den socioøkonomiske dimension er således bragt frem i lyset.
Den kulturelle dimension skal også illumineres. For hvem er den sociale afviger? Her kan søges svar i antropologiske undersøgelser, som har påvist, at den skizofrene i New Guinea ville blive betragtet som en åndelig leder. Men i den vestlige kulturelle kontekst gives et mærkat. Den anderledes tænkende ses ikke som en velagtet borger, men som social afviger. Hvad er det for anderledes tanker, han tænker, og hvorfor forstyrrer han os andre? Her skal det understreges, at han som sådan ikke forstyrrer os andre, før han sættes under lup og derved bliver en, der tænker anderledes. Den kulturelle kontekst skaber altså så at sige afvigeren.
Moralske gitre
Årsagen er, at visitationssamtalen og dermed den psykiske diagnosticerings linse afgrænser klientens problemstilling og giver et ensidigt defineret handlegrundlag, som resulterer i, at en manglende vilje til behandling bliver et usynligt reb, hvormed man kan styre patienten.
Kort fortalt er psykiatriske behandlingsinstitutioners fysiske mure blevet erstattet af moralske gitre. Man fastholder ikke længere kroppens bevægelighed, men inddæmmer viljen. At ville omvende de syndige og amoralske til fornuft, som man ville i Middelalderen, er i dag blevet til et spørgsmål om viljens virkekraft.
Det ses ikke på den fattige, at han er fattig, før hans frie vilje tages fra ham. Det ses ikke på den religiøse, at han er religiøs, før hans åndelighed sættes på prøve. Og man kan ikke indfange den kreative tanke ved at give den et navn.
Spørgsmålet er om den anderledes tænkende kan fratages sine tanker. Spørgsmålet er om helbredelse er løsningen.
Tina Rye Hansen er bachelor i antropologi
",7.0,17. august 2011,"Før Oplysningstiden havde de ikke et valg, for var man omstrejfende, eller gjorde man op med tidens normer, blev man sat bag lås og slå. Men tiden i dag er en anden. Der er ingen, der tvinger én til behandling. Så hvorfor bliver det løsningen for mange?"
6745,/debat/2013/09/berlingske-salg,Berlingske til salg,Lasse Jensen," 
	Tirsdag meddeltes det, at det hidtil største delsalg efter mange måneders forhandlinger, er på plads. Den Sydvestjyske Venstrepresse overtog Berlingskes halvdel af virksomheden Syddanske Medier, der bl.a. ejer dagbladet Jydske Vestkysten. Derudover overtog den kapitalstærke Esbjerg-koncern en række ugeaviser, så stort set alle medier i Syd- og Sønderjylland nu ejes af en enkelt virksomhed. Endnu et tegn på den regionale medie-monopoldannelse, som allerede er et faktum på Fyn og i Nordjylland, hvor henholdsvis Fynske Medier og Nordjyske-koncernen er enerådende.

	Salget af de sydjyske besiddelser indbragte Berlingskes ejer, Mecom, 90 millioner kroner. Eller rettere den nedbragte den gældstyngede og banktruede britiske koncerns gæld med 90 millioner kroner.

	Hvis man skal tro Berlingskes chef, Lisbeth Knudsen, kører salgsprocessen efter »meget aftalte former« (interview med Bo Elkjær, journalisten.dk).

	Nu kan man jo ikke vide, hvem der har aftalt hvad med hvem, men alene salgsprocessen i Esbjerg og omegn må give anledning til bekymring. I maj udsendte parterne en pressemeddelelse om forhandlingerne, men det endelige salg løfter fligen for et par af de grundlæggende udfordringer (man må ikke sige problemer) i det, som jeg vistnok fejlagtigt i maj i disse spalter kaldte ’Dansen om Berlingske’.

	Der er ikke meget, der tyder på, at potentielle købere danser utålmodigt – hvis de overhovedet danser, er det en adstadig tango, både forlæns og baglæns.

	I maj indikerede Berlingske og Den Sydvestjyske Venstrepresse, at Jysk Avistryk i Vonsild og Dagbladet Ringkøbing-Skjern ville indgå i handlen. Det skete ikke.

	Da Sjællandske Mediers Torben Dalby (en af branchens mest drevne forhandlere og formand for Dansk Arbejdsgiverforening) for nogen tid siden købte et lille antal af Berlingskes ugeaviser, var det en del af handlen, at Berlingske overtog hans ejerandel af et trykkeri. Iagttagere spekulerer stadig på, om Dalbys bedste handel var købet af ugeaviserne eller salget af trykkeriet.

	Det, at Berlingske Media ejer trykkerier i et land med overkapacitet i så henseende, er en af udfordringerne.

	De seneste mange års centralisering af redaktionelle processer i Berlingske-koncernen er en anden. Meget tyder på, at knuden i de langvarige forhandlinger netop har været trykkerierne og den fremtidige ’samhandel’ af ydelser – bl.a. redaktionelle sådanne mellem den nye og den gamle ejer.

	Usikkerheden om fremtiden for Berlingske Medias redaktionelle kraftcentre – BT og Berlingske – gør det ikke nemmere. Det eneste, alle er sikre på, er, at Weekendavisen, med en dokumenteret journalistisk og økonomisk værdi, nok skal blive solgt – måske til JP/Politikens Hus, der sfinksagtigt agerer, som om man ikke er interesseret i andet, og i øvrigt er i fuld gang med at orkestrere en massiv kampagne via Danske Medier om den fare, som DR udgør for den frie markedsdannelse på journalistikkens område. Hvis DR er så slem, som den nu gøres til, kan en fremtidig uafvendelig JP/Politiken-dominans jo ikke være det!

	Mine kloge kilder i finansverdenen undrer sig over Berlingske-salgsprocessen. Det er helt usædvanligt, at en proces trækker så længe ud. Det er helt usædvanligt, at Berlingskes øverste chef og ikke en kvalificeret bank alene er ansvarlig for processen. Det er en anelse usædvanligt, at man først forsøger at sælge samlet, hvorefter man så beslutter at gøre det stykvist. Alt sammen, hævdes det, betyder, at prisen stille og roligt falder.

	Det, som nogle engang mente var Berlingske Medias styrke – en samlet, integreret koncern med mange og spredte medier – er måske blevet til en svaghed i forhold til salget.

	For medarbejderne i koncernen er den langvarige proces naturligvis en kilde til bekymring. En bekymring, der begynder at ligne angst. Ikke mindst i de lokalaviser i Jylland, der var lige ved at komme på lokale erhvervshænder. Lige ved ... men de indkomne bud var for lave for Mecom, der i sidste uge sagde nej til lokale købstilbud på fine, gamle lokal- og regionalaviser som Århus Stiftstidende, Randers Amtsavis, Holstebro-Struer Dagblad, Silkeborg Avis og Viborg Amts Avis.

Lasse Jensen er vært på P1-programmet ’Mennesker og Medier’
",7.0,4. september 2013,"	For medarbejderne i koncernen er den langvarige proces naturligvis en kilde til bekymring. En bekymring, der begynder at ligne angst. Ikke mindst i de lokalaviser i Jylland, der var lige ved at komme på lokale erhvervshænder. Lige ved ... men de indkomne bud var for lave for Mecom, der i sidste uge sagde nej til lokale købstilbud på fine, gamle lokal- og regionalaviser som Århus Stiftstidende, Randers Amtsavis, Holstebro-Struer Dagblad, Silkeborg Avis og Viborg Amts Avis."
12233,/debat/2011/05/laeserbreve-17,Læserbreve,Informations Webredaktion," Tingene kan ikke skilles ad, Vestager
Per Clausen, gruppeformand (Ø)
Den radikale folketingskandidat Andreas Steenberg er utilfreds med, at jeg har kritiseret Radikale Venstre for deres flirten om et forlig med regeringen og Dansk Folkeparti.
Jeg vil gerne understrege, at jeg og Enhedslisten både er og har været glade for samarbejdet med de radikale, når der drejer sig om at arbejde for en human udlændingepolitik.
Det er jo netop derfor, at det er helt uforståeligt for mig, at Margrethe Vestager nu øjensynligt er parat til at acceptere et forlig, hvor Dansk Folkeparti betales med udlændingestramninger for at lægge stemmer til de radikales ønsker om at forringe efterlønnen. Og så er det da fuldstændig ligegyldigt, om forhandlingerne rent formelt bliver delt op i to.
Det er bytte-bytte-købmand, og det ved Margrethe Vestager også godt. For bundlinjen er, at de radikale kun får flertal for deres aftale med regeringen, hvis Dansk Folkeparti til gengæld får nye stramninger.
Med andre ord: Der er ikke en gylden middelvej. De radikale må vælge, om de vil være med til at give DF endnu en omgang stramninger, der går ud over flygtninge og indvandrere, for at få deres efterlønsforringelser, eller om de holder fast i den anstændige udlændingepolitik, som vores to partier traditionelt har stået sammen om.
SU i  sommerferien
Michael Thomsen, SF, København
Jeg vil foreslå, at man i forbindelse med regeringens 2020-plan også bider mærke i, at man, med den eksisterende lovgivning på området, ikke kan modtage SU i sommerferien mellem ungdomsuddannelse og universitet.
På Styrelsen for Statens Uddannelsesstøttes hjemmeside står der: »Du skal være opmærksom på, at du ikke kan få SU i ferien mellem en ungdomsuddannelse og en videregående uddannelse«.
Jeg var selv udsat for dette problem for små fem år siden, da jeg ville starte på universitetet umiddelbart efter gennemført studentereksamen.
Heldigvis havde jeg en lav husleje og arbejdende pædagogforældre, der kunne bidrage med nogle tusinde kroner i perioden  ellers ville jeg vel være blevet hjemløs, da det ikke var til at finde arbejde, og jeg ingen opsparing havde.
Den manglende mulighed for SU i sommerferien rammer alle dem, der ønsker at gå direkte fra ungdomsuddannelse til videregående uddannelse.
Som udgangspunkt kan uddannelsessøgende ikke få kontanthjælp i sommerferien. De skal enten finde et job med et tilstrækkeligt antal timer i sommerferien, lade forældre forsørge sig eller forlade sig på en børneopsparing. Hvis man har de muligheder, har man ikke økonomisk mulighed for at gå direkte fra ungdomsuddannelse til universitet, selv om det er det, man brændende ønsker sig.
Det er i øvrigt i direkte modstrid med princippet om hurtigere videreuddannelse, som vi har hørt igen og igen de seneste år.
Tankeløse testikler
Per Holm Knudsen, sexolog, Hammel
Som frisindet socialist tænker jeg på, om forbudssocialisterne har overvejet, at et forbud mod købesex vil lukke samtlige sædbanker i Danmark. Sædbanker som Cryos lever jo i den grad af købesex, hvor unge mænd prostituerer sig for nogle håndører.
Fattige studerende, der af sociale grunde må levere seksuelle ydelser for at få til dagen og vejen. Unge mænd, som ikke endnu har overvejet alle de psykiske kvaler, som de sidenhen utvivlsomt vil få ved den tankeløse omgang med deres kønsorganer.
Læren fra Eichmann-sag  er glemt
Jørgen Hagmund, Køge
I ugen, hvor toptrænede amerikanske elitesoldater skød halvdelen af en ubevæbnet Osama bin Ladens hoved, døde den israelske højesteretsdommer Moshe Landau 99 år gammel i Jerusalem.
I 1960 fangede israelske agenter Adolf Eichmann i Argentina og fløj ham til Jerusalem. Fra april 1961 til august samme år førtes en langvarig proces mod manden, der mere end nogen anden stod som hovedansvarlig for udryddelsen af seks millioner jøder i de tyske koncentrationslejre.
Under hele denne proces optrådte anklager og forsvarer. Flere tusind vidner blev direkte og indirekte afhørt. Over en million dokumenter gennemgået. Optagne film vist. 750 journalister fra hele verden dækkede retssagen.
Efter en to dages oplæsning af anklageskrift på 100.000 ord blev Eichmann dømt til døden og hængt i fængslet den 1. juni 1962.
Retsformand under hele processen var Moshe Landau. Han blev senere tildelt adskillige prestigefyldte priser for sin stærke nøgterne rolle i den og andre lignende sager.
Osama bin Laden blev ikke fanget. Han fik ingen retssag. Han havde ingen forsvarer. Han stod måske bag 11. september. Man skød hovedet af ham. Danske og udenlandske politikere jublede.
Er det stadig retsstatsprincipper, USA og Danmark kæmper for i Irak, Afghanistan og Pakistan?
Hvor er USA og Danmark på vej hen i 2011? Er verden blevet bedre?
Royal støtte  til skolen
Bent Jørgensen, Askeby
Ifølge DR1 er 45.000 unge under 30 år på kontanthjælp, og op imod halvdelen af dem har svære læsevanskeligheder. Har skolerne et problem med undervisningen, manglende penge måske?
Ifølge Statsministeriet overføres der årligt 342 millioner kroner til Kongehuset, heraf er 98 millioner kroner skattefri apanage.
Kunne disse millioner i stedet bruges til arbejdspladser og ordentlig undervisning, ville det være kongeligt!
Mere præsidentfunktion end folketingets formand, med de forskellige ministre som vikarer, behøver vi ikke.
Gådefulde  fagforbund
Kim H. Nielsen og  Maria Zeck-Hubers, København
Der har i de seneste år været en tilbagegang for fagbevægelsen. Ifølge nyhederne er LO nødt til at afskedige personale pga. nedgang i medlemstallet i bevægelsen.
I forbindelse med 1.maj lancerede SF og Socialdemokraterne en plan om, at kontanthjælpsmodtagere skal arbejde for kontanthjælpen. Formålet med forslaget var, dels at de skulle udføre det arbejde, som kommunerne har sparet væk, dels at kontanthjælpsmodtagere skulle presses til at søge og tage et job.
Det er en gåde, når retorikken fra de samme er, at de finder det forkert, at det er de svageste, der skal betale regningen for borgerlige skattelettelser for de rigeste.
Det er endnu mere uforståeligt, at LO og 3F er villige til at undergrave overenskomsterne ved at lade en afgrænset gruppe af kontanthjælpsmodtagere udføre arbejde uden at være omfattet af de løn- og ansættelsesvilkår, samt rettigheder efter bl.a. arbejdsløshedsforsikringsloven.
Engang lød sloganet »kræv din ret og gør din pligt«, som betød, at arbejderne krævede bedre løn og ansættelsesvilkår, og at deres pligt var, at de ikke opførte sig som løntrykkere eller skruebrækkere.
Med den ubetingede støtte fra LO og 3F kan man nu ikke bebrejde de kontanthjælpsmodtagere, der sælger deres arbejdskraft under den overenskomstmæssige løn.
Der er en del, der gerne ser en ny rød regering, men hvis den vil føre en politik, som den borgerlige finansminister jubler over, så kan man lige så godt beholde DF, V og K til at føre en asocial politik.
2020-planen  er symbol på politisk cirkus
Malene Vinther Christensen, DSU, Risskov
Regeringens 2020-plan er stadig på forhandlingsbordet, men det, der skulle være en bred forhandling om Danmarks fremtidige økonomiske situation, er blevet reduceret til et symbolpolitisk cirkus igen med Dansk Folkeparti (DF) som sprechstallmeister.
DF stiller urimelige krav, men det lykkes dem alligevel at trække Venstre og Konservative rundt i manegen.
Partiet har tidligere i forhandlingerne krævet grænsebommene genindført og hårdere straf for hjemmerøverier, og nu går det ud over bandemedlemmer, som skal kunne udvises uden dom. Her fremsætter DF krav om at overføre terrorlovgivningens praksis til bandemedlemmer ved at anvende de såkaldte administrative udvisninger.
Jeg, som ellers gik og troede, at DF var så glade for Grundloven. Alligevel finder de, at det er okay at gå imod principperne for retsstaten og lovens § 71 stk. 3, som siger, at alle, der anholdes, skal stilles for en dommer inden for 24 timer.
Det er vel, fordi fremmedfrygt har højeste prioritet i DF, og Venstre er positivt stemt over for forslaget. Giv os nu det valg, så vi kan få lov til at smide jer på porten.
Husk de gamle valgløfter
Lisbeth Sander Jacobsen, Holstebro
Der er en ting, som jeg ikke forstår:
Ville regeringen ikke vente med at reformere efterlønnen til efter, der var afholdt et valg, hvor det var temaet?




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,10. maj 2011,2020-planen  er symbol på politisk cirkus
8769,/debat/leder/2012/11/tiltraengt-opgoer-kommunalt-svigt,Tiltrængt opgør med kommunalt svigt,Mette-Line Thorup," Der foregår for øjeblikket en helt usædvanlig offentlig afklapsning af den kommunale behandling af sager om misbrug af børn og unge.
Ingen dansker, der har åbnet en avis eller lyttet til en nyhedsudsendelse de seneste fem år har kunnet undgå at høre om de frygtelige sager om sexmisbrug, systematisk vold, vanrøgt og ydmygelser af børn. Derfor er det desværre ikke så overraskende, at den kulegravning af de 10 alvorligste sager om misbrug, social- og integrationsminister Karen Hækkerup (S) har igangsat, nu afslører massive fejl i kommuners sagsbehandling på børneområdet.
Det overraskende og forstemmende er, at rapport efter rapport i årene op til, at de voldsomme sager begyndte at fylde i medierne, har påpeget generelle problemer i kommunerne med at overholde lovens bogstav og give en korrekt sagsbehandling.
Oven på sagen om den 56-årige far, der for et halvt år siden blev fundet skyldig i overgreb på i alt ni børn, heraf syv biologiske, har Rebild Kommune fået kulegravet indsatsen på børneområdet af et konsulentfirma, kommunen selv har hyret. Ifølge Politiken var der fejl i 82 procent af sagerne, og 358 ud af 611 kræver en omgående indsats. I 210 sager har kommunen ikke igangsat såkaldte børnefaglige undersøgelser for udsatte børn med henblik på støtte.
»Kommunen har ikke haft overblik over det samlede antal åbne børnesager,« lyder det f.eks. i rapporten. Kommunen fyrede i kølvandet på sagen om den 56-årige familiefar tre topchefer med ansvar for børneområdet i kommunen.
Men heller ikke i en af landets store kommuner, Esbjerg, har der været styr på sagsbehandlingen. Ankestyrelsen har ud over kulegravningen af de 10 sager også lavet en undersøgelse af 100 sager i Esbjerg, der i forrige uge afslørede fejl i 77 af dem. Desuden står det klart, at kommunerne ikke har reageret i tide på de underretninger, de fik om familierne og efterfølgende iværksat de nødvendige faglige undersøgelser.
En del af forklaringen på den kaotiske sagsbehandling i kommunerne er, at flere end nogensinde nu indberetter til myndighederne, hvis de har mistanke om svigt af børn, men den systematiske fejlbehandling forklares ikke alene af det stigende antal indberetninger.
Der kan siges meget om manglende ressourcer og alt for store sagsbunker på socialrådgivernes skriveborde. Men social- og integrationsminister Karen Hækkerup (S) har sat sig i spidsen for at placere et ansvar og få gjort op med det massive svigt. Det skulle have været igangsat for mange år siden, og at det nu er gjort, fortjener ministeren uendelig stor ros for. Samtidig har partierne bag det netop indgåede satspuljeforlig afsat 268 millioner over fire år til blandt andet at sikre, at alle kommuner reagerer inden for 24 timer på underretninger om vold eller overgreb, samt at børn fremover inddrages tidligere i deres egne sager.
Men lovgivning gør det ikke alene. Som Information beskriver i dag, modtager 40 procent af alle plejefamilier ikke de lovpligtige tilsyn, selv om der blandt plejefamilier også har været afsløringer af sager om misbrug af børn. Og selv om man også her har forsøgt at gøre noget ved problemet med den godt et år gamle Barnets Reform.
Alligevel er der god grund til at tro, at Hækkerups hammer vil gøre en forskel for mange udsatte børn og unge. Men ministeren snyder sig selv og de børn, hun kæmper for, hvis hun undlader at grave dybere i årsagerne til de mange fejl i kommunerne. Én ting er at konstatere og placere et ansvar. En anden er at erkende, at den faglige kultur blandt socialrådgiverne i disse år lider overlast.
Familieterapeut Jesper Juul, der i mange år har arbejdet med udsatte familier, anslog engang her i avisen, at ca. 75 procent af de børnefamiliesager, der påbegyndes i landets kommuner, rent fagligt tabes på gulvet. Og årsagen var ifølge den anerkendte terapeut, at balancen mellem administrative og faglige værdier, igennem de seneste 20 år er blevet mere og mere skæv, og at de faglige værdier er kommet under pres. Formålet har været at effektivisere og spare penge, men samtidig er antallet af sager, der er alt for dyre både menneskeligt og økonomisk, steget. Hækkerups klare ansvarsplacering må ikke skygge for de mere uklare og komplekse årsager til myndighedernes svigt af børn.
",2.0,5. november 2012,"Men lovgivning gør det ikke alene. Som Information beskriver i dag, modtager 40 procent af alle plejefamilier ikke de lovpligtige tilsyn, selv om der blandt plejefamilier også har været afsløringer af sager om misbrug af børn. Og selv om man også her har forsøgt at gøre noget ved problemet med den godt et år gamle Barnets Reform."
6458,/debat/leder/2013/10/seng-fjenden,I seng med fjenden,Christian Jensen," 
	Debatten er britisk, men den bør tjene til skræk og advarsel for den danske justitsminister.

	Flere britiske aviser argumenterer for, at en anden britisk avis – The Guardian – bør »retsforfølges« for at være »avisen, der hjalp fjenden«. Opfordringerne kommer efter den britiske regerings forsøg på at stoppe selvsamme avis.

	Guardians forbrydelse? Sammen med David Camerons regering beskylder en række aviser Guardian for at være gået i seng med fjenden, da den via whistlebloweren Edward Snowden dokumenterede indholdet af USA’s hemmelige overvågningsprogram under National Security Agency (NSA).

	Selvfølgelig er der grænser for, hvad pressen bør viderebringe af oplysninger, der kan bringe rigets sikkerhed eller personers førlighed i fare, men de grænser har Guardian foreløbig holdt sig på sikker afstand af.

	Ingen kan være overrasket over den britiske regerings mishag ved den lange række af afsløringer, men det har trods alt chokeret de fleste, at den britiske efterretningstjeneste undervejs har rettet et direkte angreb på den frie presse ved at kræve Guardians bevismateriale destrueret. Om nødvendigt ved brug af magt.

	Mange sekunder skal der ikke tænkes over konsekvenserne af denne sammensmeltning af magten mellem politikere og presse, før det løber en koldt ned ad ryggen.

	Daily Mail og de andre aviser, der kræver straf over Guardian, indgår reelt partnerskab med de magthavere, en fri presse til alle tider – på vegne af offentligheden – skal kontrollere og stille til ansvar. Det er pressens opgave at beskytte borgerne mod magthaverne. Med kritikken af Guardian vendes dette princip på hovedet. Dermed vil pressen komme til at beskytte magthaverne mod borgerne. Selve pressens eksistensberettigelse vil dermed reelt være suspenderet.

	Guardian, som denne avis har en syndikeringsaftale med, bør tværtimod hædres for den journalistik, konkurrenterne nu kræver avisen klynget op på.

	Med publicistisk fasthed har avisen afdækket, hvad den amerikanske efterretningstjeneste har forsøgt at skjule: Vi taler om overvågning af millioner af almindelige borgeres mailkorrespondancer og aflytning af EU-politikere, og de sidste afsløringer er endnu kun varslet.

	Guardians journalistiske integritet og troværdighed er intakt, selv om regeringer og efterretningstjenester har forsøgt at miskreditere avisen.

	Når justitsminister Morten Bødskov bør følge med i den britiske debat, hænger det sammen med, at han om få uger selv skal vælge side.

	Sammen med de øvrige EU-lande skal Danmark vurdere, om vi kan opretholde tilliden til den amerikanske regering og efterretningstjeneste, der beviseligt står bag aflytning af vores egne demokratiske institutioner? Kan vi fortsat regne med amerikanerne som en troværdig samarbejdspartner?

	Første besvarelse på det spørgsmål aktualiseres om nogle få uger på et EU-topmøde, hvor databeskyttelse er på dagsordenen. På forhånd synes den danske regering at indtage en bekymrende position. Som en direkte konsekvens af de hemmelige amerikanske overvågningsprogrammer vil lande som Frankrig og Tyskland arbejde for større teknologisk og økonomisk uafhængighed af de amerikanske aktører som Google og Facebook.

	Men som denne avis i går kunne fortælle, er det et mål, Danmark foreløbigt har valgt at gøre sig til modstander af. Sammen med Sverige og Storbritannien skal den danske regering have valgt at blokere for et nyt EU-direktiv med det formål. Eller som denne avis i går citerede en højtstående diplomat for at sige: »Beklageligvis har en række medlemslande ikke indset, at det er i Europas interesse at forhindre amerikansk dominans på det digitale område.«

	Vanskeligt er det at forstå, hvorfor Danmark har valgt at kæmpe en kamp imod øget datasikkerhed på vegne af borgerne og vores egne politiske institutioner.

	Yderligere vanskeligt at forstå er, at Danmark har valgt at kæmpe denne kamp sammen med netop Storbritannien, der har vist sig parat til at antaste pressefriheden for at hemmeligholde sit eget samarbejde med netop den amerikanske efterretningstjeneste. Morten Bødskov og resten af den danske regering må nøje overveje, hvem vi i denne sag går i seng med.
",0.0,15. oktober 2013,"	Yderligere vanskeligt at forstå er, at Danmark har valgt at kæmpe denne kamp sammen med netop Storbritannien, der har vist sig parat til at antaste pressefriheden for at hemmeligholde sit eget samarbejde med netop den amerikanske efterretningstjeneste. Morten Bødskov og resten af den danske regering må nøje overveje, hvem vi i denne sag går i seng med."
690,/debat/2016/02/derfor-problem-naar-lars-loekke-flyver-ryanair,"Derfor er det et problem, når Lars Løkke flyver med Ryanair",Peter Hummelgaard Thomsen," Sidste vinter bekendtgjorde flyselskabet Ryanair, at man ønskede at åbne en base og adskillige flyruter fra København og ud i Europa. Men flyselskabet og dets kontroversielle direktør Michael O’Leary nægtede pure at tegne en overenskomst med de ansatte, der skulle have base i København.
Det er nemlig selve kernen i Ryanairs forretningsmodel: Man lønner sine ansatte elendigt og byder dem arbejdsforhold, som vi i Danmark længe har kæmpet for at undgå. Det er sådan, Ryanair og Michael O’Leary tjener sine rekordstore overskud. Sidste år blev det til et på 6,5 mia. kr.
I tirsdags holdt Michael O’Leary og Ryanair så endnu et pressemøde i København. Her annoncerede man, at man vil åbne endnu flere ruter uden overenskomst, og at man i øvrigt kun har hån til overs for samme. Som O’leary sagde på pressemødet: »Danske fagforeninger ville tvinge vores ansatte til at melde sig ind i en fagforening. Det ville vores folk ikke.«
Ryanairs direktør har tilsyneladende ikke forstået, hvad en overenskomst er. Og han har slet ikke forstået, at målet for fagbevægelsen ikke handler om at skaffe flere medlemmer. Det handler om at slås for et arbejdsmarked, hvor konkurrence ikke handler om den laveste fællesnævner.
Men i Ryanair er logikken, at den danske arbejdsmarkedsmodel ganske enkelt strider imod det frie marked. Det fortalte Michael O’Leary sidste år under et af sine mange pressemøder: »Vi tror ikke på, at det er muligt for den model at overleve, for i sidste ende vil den blive væltet i EU-Domstolen,« sagde han og fulgte op med: »Minimumslønnen er, hvad end markedet siger, den skal være.«
Presset til at flyve
Det betyder, at langt de fleste ansættes på individuelle kontrakter uden basale rettigheder. Bladrer man kontrakterne igennem, kan man f.eks. læse om medarbejdere uden faste regler for arbejdstid, medarbejdere, der selv skal betale for uddannelse, medarbejdere, der selv skal betale for indkvartering og forplejning, når de er ude i tjeneste, medarbejdere, der selv skal betale for deres uniform, og medarbejdere uden ret til løn under sygdom – alt sammen noget, der hører fortiden til i Danmark, fordi vi har en stærk arbejdsmarkedsmodel.
De dårlige forhold går ikke kun ud over medarbejderne, men også sikkerheden om bord på flyene. Eksempelvis fortæller tidligere ansatte piloter, at de følte sig presset til at flyve, selv om de var syge.
Tydeligere kan det ikke siges. Den danske arbejdsmarkedsmodel, hvor lønnen forhandles mellem arbejdsmarkedets parter, skal altså afløses af en fuldkommen ureguleret løndannelse. Ryanairs ambition er ikke kun at underbetale egne ansatte, men at knække selve rygraden på den danske arbejdsmarkedsmodel.
For dem skal arbejdsmarkedets vilkår ikke findes i en fair forhandling mellem arbejdsgivere og arbejdstagere, men udelukkende foregå på arbejdsgiverens præmisser. Ifølge Ryanair er arbejdsgiveren konge. Og står arbejdstagerne sammen imod dem, så er det ud af vagten.
Løkke er også forbruger
I sommer afgjorde Arbejdsretten så, at LO lovligt kunne indlede strejker og sympatistrejker imod Ryanair, hvis selskabet ikke ønskede at tegne overenskomst for sine ansatte. Så langt så godt. Men slagsmålet for et arbejdsmarked, hvor ansatte får en løn, de kan leve af, har basale rettigheder under sygdom og barsel og i det hele taget har tryghed i deres ansættelse, fortsætter.
Det er en kamp, der angår os alle – også statsminister Lars Løkke Rasmussen (V). For selv om han sikkert tager sig en velfortjent ferie til Malaga, så er det den samme mand, der få dage forinden havde bedt fagbevægelsen om at hjælpe til med at åbne overenskomster op, så der gøres plads til de mange nye flygtninge på arbejdsmarkedet. Det er rent ud sagt hykleri.
Derudover er Lars Løkke også en forbruger, der bør være i stand til at vide, hvilket foretagende han støtter.
Ryanair-slagsmålet handler i virkeligheden om kampen for vores samfundsmodel, og lønmodtagere, politikere og forbrugere skal stå sammen i den kamp.
Lønmodtagerne skal forhandle sig til ordentlige løn- og arbejdsvilkår. Politikerne skal sikre fair konkurrence mellem selskaberne og et fair forhandlingsgrundlag mellem lønmodtager og arbejdsgiver. Og forbrugerne skal sige fra over for billige billetter, hvor det er de ansatte, der betaler prisen for discountudgaven.
Derfor bør Lars Løkke ikke flyve med Ryanair.
Peter Hummelgaard Thomsen er medlem af Folketinget for Socialdemokraterne
",8.0,26. februar 2016,"Tydeligere kan det ikke siges. Den danske arbejdsmarkedsmodel, hvor lønnen forhandles mellem arbejdsmarkedets parter, skal altså afløses af en fuldkommen ureguleret løndannelse. Ryanairs ambition er ikke kun at underbetale egne ansatte, men at knække selve rygraden på den danske arbejdsmarkedsmodel."
631,/debat/2016/03/staar-vejen-vaekst-verdensoekonomien,Hvad står i vejen for vækst i verdens-økonomien?,Noralv Veggeland," International forskning har forsøgt at forklare, hvorfor væksten udebliver, uden rigtig at være lykkedes med det. De økonomer, der har forsøgt, har været fanget i økonomifagets dominerende væsen, en metodologi, som kredser omkring formalisme, ligevægtsfetichisme og metodologisk individualisme.
Formalismen har ikke blik for meget andet end det, der kan beskrives med tal – eller værre: formalismen maser ting ind i modeller, hvor de ikke hører til. Ligevægtsfetichismen foregiver, at kriser i en markedsøkonomi reelt ikke bør forekomme, fordi tilbud og efterspørgsel vil virke gensidigt balancerende.
Når finanskrisen så alligevel indtraf, blev den forstået som et udefrakommende chok. Sådan er det fortsat. Kina, Brasilien, Rusland og oliepriserne får skylden.
Den metodologiske individualisme indebærer et krav om, at alle sociale fænomener skal forklares med udgangspunkt i individuelle handlinger og rationelle valg. Men individer er langtfra altid rationelle, og sociale omstændigheder har også indvirkning på de valg, vi træffer.
Væksten i de udviklede industrilande er aftaget med mere end 54 procent siden finanskrisens begyndelse. I de samme lande anslås det, at 44 millioner er arbejdsløse, hvilket er omtrent 12 millioner flere end i 2007. Samtidig er inflationen og bankrenten på det laveste niveau siden krisen.
Den dogmatiske markedsliberale økonomiske politik virker ikke. Centralbankerne har fået tilført kapital fra staten, men denne er kun i ringe grad blevet anvendt til at stimulere husholdningernes forbrug, investeringer og vækst. I stedet har bankerne forværret situationen efter finanslovgivningen blev liberaliseret.
Perverse incitamenter
Den kendte økonom, nykeynesianer og nobelpristager i 2001, Joseph E. Stiglitz, har sammen med FN-rådgiver og økonom Hamid Rashid for nylig offentliggjort et FN-memorandum med titlen What’s Holding Back the World Economy? Det er et lærerigt dokument, som politikere og regeringer bør læse.
Memorandummet udpeger »perverse« incitamenter som en af årsagerne til, at de positive økonomiske virkninger af de lave renter ikke manifesterede sig.
Eftersom renten var nær nul pct. i perioden fra 2007 til i dag i de fleste udviklede lande, skulle man tro, det ville have fået regeringer til at låne og investere i infrastruktur, jobskabelse, uddannelse og i social- og sundhedssektoren.
I keynesiansk ånd kunne man hævde, at staten efter finanskrisen skulle have grebet ind og øget overførslerne med det formål at øge den samlede aggregerede efterspørgsel og at modvirke social ulighed ved at skabe efterspørgsel på arbejdskraft.
FN-rapporten Worlds Economic Situation and Prospects 2016 viser, at i de udviklede lande er end ikke de private investeringer vokset, underligt nok, de ultralave renter taget i betragtning.
I 17 af de 20 største udviklede nationale økonomier er den private investeringsvækst og værdiskabelse lavere end i tiden før finanskrisen; fem af dem oplevede tilbagegang i samme periode. Kritisk høj arbejdsløshed er både en af de alvorlige konsekvenser af og årsager til den lave værdiskabelse.
Finanseringsselskabers lånegarantier – til støtte for virksomheders konkrete investeringer – er vokset kraftigt de seneste otte år. Men der er evidens for, at disse virksomheder har lånt penge og udnyttet de lave renteniveaur ikke for at investere, men for at købe egne værdipapirer tilbage eller handle med aktier på børsen – med en brat stigning i finansielle transaktioner, kapitalisering af markedet og finansprofit til følge. Dette er et resultat af, at finanssektoren blev dereguleret.
Der blev ikke skabt nye arbejdspladser i realøkonomien. Det er ifølge Stiglitz og Rashid tydeligt, at det at holde renteniveauet lavt ikke nødvendigvis fører til mere investeringsorienteret kredit. Når bankerne får frihed til at vælge, vælger de risikofri profit eller finansielle spekulationer med gevinster, som ikke gavner realøkonomien, og den økonomiske vækst udebliver.
En anden politik
Hverken valutapolitikken eller finanspolitikken har haft den virkning, de dogmatiske markedsliberale havde forudsagt. Det, der sker, er, at overskuddet af likviditet uproportionalt har skabt finansiel rigdom og bobler i nationale økonomier, der slår sprækker.
Trods markante værdifald i det globale aktiemarked, udgør markedskapitaliseringen alligevel en meget høj andel af verdens BNP. Stiglitz og Rashids memorandum slår fast, at risikoen for en ny finanskrise ikke kan udelukkes.
Der skal en systemændring til. De afslutter deres memorandum med et forslag til en anden politik, som vil skabe en bæredygtig og inkluderende økonomisk vækst. Systemændringen begynder med en omskrivning af markedsøkonomiens regler for at sikre omfordeling og øget lighed, mere langsigtet tænkning samt at få kontrol over finansmarkedet med effektiv regulering og gode incitamentsstrukturer.
Derudover må staten ind og øge investeringerne i den offentlige sektor, i indsatsen mod arbejdsløshed, i infrastruktur, i uddannelse og teknologi, hvis systemet skal ændres.
Den statslige indsats kan finansieres med grønne afgifter, hårdere beskatning af de rige og ingen skattelettelser samt ikke mindst med reel beskatning af monopoler og multinationale selskaber.
Sidstnævnte har bidraget enormt til ulighed og minimalt til økonomis vækst. I Danmark er der ikke etableret større virksomheder de seneste 20 år, meddelte avisen Børsen. Det skyldes, at økonomien »bliver holdt tilbage«.
Noralv Veggeland er professor i offentlig politik ved Høyskolen i Lillehammer.© Noralv Veggeland og Information. Oversat af Nina Trige Andersen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",36.0,7. marts 2016,"Væksten i de udviklede industrilande er aftaget med mere end 54 procent siden finanskrisens begyndelse. I de samme lande anslås det, at 44 millioner er arbejdsløse, hvilket er omtrent 12 millioner flere end i 2007. Samtidig er inflationen og bankrenten på det laveste niveau siden krisen."
11671,/debat/2011/08/dommedagsprofet-paa-krigsstien-igen,Dommedagsprofet på krigsstien igen,Ejvind Larsen," Op gennem 1930'erne må indsigtsfulde folk som Win- ston Churchill af og til have kæmpet mod fristelsen til at tale om noget andet end det, der betød noget: Faren fra Tyskland og risikoen for en anden verdenskrig. Siden alle deres advarsler tilsyneladende prellede af på både folkeflertallene og deres fred-i-vor-tid-politikere som vand på gæs. Og selv om østjyder, fynboer, sjællændere og københavnere igen fik en ordentlig skylle i søndags lige oven på skybruddet for nogle uger siden, taler folk som James Hansen, en af USA's førende klimaforskere, og Jørgen Ørstrøm Møller, en af Danmarks førende diplomater, åbenbart stadig for døve øren, når de advarer mod det overforbrug af naturen, der som følge af den moderne religiøse tilbedelse af Den Økonomiske Vækst, DØV stadig vokser og vokser. Skønt stadig voldsommere naturbegivenheder af også anden art end regnskyl bliver stadig flere og stadig mere truende kloden rundt.
På Danmarks Meteorologiske Instituts, DMI's, hjemmeside konkluderer f.eks. artiklen »Solaktivitet og klima en ny analyse« af seniorforsker Peter Stauning: »at vi fra 1985 og frem ser en ny, stærk påvirkning af den globale temperatur, som ikke har noget med solaktiviteten at gøre«. Men efter alt at dømme altså med den menneskelige aktivitet, som Hansen og Ørstrøm utrætteligt trættende som i sin tid Churchill heldigvis bliver ved at advare imod.
'Knaphed på alt'
Nu sidst Ørstrøm, som i Politiken just dagen før søndagens regnskyl over gæssene m.v. og i forlængelse af sine tidligere udtalelser her i Information og sin netop udkomne bog, How Asia can shape the World affyrede følgende dommedags- salver:
»Vi vil gå fra rigelighedens epoke til knaphedens epoke fra en verdensøkonomi, der har været præget af let adgang til billige råvarer, til en ny tid, hvor der er knaphed på alt lige fra vand og fødevarer til olie og mineraler. Ja, der bliver knaphed på noget så basalt som rent miljø. Vi står altså over for et af historiens meget store trendskifter«.
»Vi er styret af en økonomisk teori, som ikke længere svarer til virkeligheden. I 200 år har vi levet i industrialiseringens tidsalder og nationalstatens epoke. Det har ført til et liberalt, repræsentativt demokrati og en markedsøkonomi, som jeg kalder den amerikanske udgave af kapitalismen. Nu står vi i en situation, hvor både det politiske system og det økonomiske system er kommet til kort. Men politikerne og økonomerne i Vesten vil ikke erkende det. Når jeg læser, hvad anerkendte fagøkonomer og nobelpristagere skriver om, hvad der er vejen ud af krisen, er deres svar, at man skal pumpe flere penge ud i det offentlige forbrug i USA. Men det skal man jo gøre for lånte penge! Andre siger, at man bare skal stimulere det private forbrug i Kina og Indien. Men vi kan ikke bare kopiere vores vestlige masseforbrugssamfund til at omfatte de 2 milliarder mennesker, som bor i Kina og Indien. Det er der ikke ressourcer til i verden«.
Velsignet, at en mand som Ørstrøm Møller lader tidens anerkendte nobelprismodtagere, anerkendte topøkonomer, anerkendte toppolitikere og anerkendte åndshøvdinge sandhederne høre så churchillsk umisforståeligt.
At Ørstrøm så også citeres for statements lige til overskrift- og plakatbrug som: »Jeg er overbevist om, at USA går fallit på et eller andet tidspunkt«, og: »Det var en katastrofal beslutning, at det lykkedes at få hævet den amerikanske stats gældsloft, for var det ikke lykkedes, havde det ført til en amerikansk erkendelse af, at de var nødt til at løse de grundlæggende problemer i USA's økonomi« får her være.
For ikke at tage brodden af diplomatens uomtvistelige indsigt: »At forbruget skal omlægges til at være mindre materialistisk, og at livskvalitet ikke hænger sammen med materielt forbrug. Utallige undersøgelser har vist, at den lykkefølelse, som opstår ved forbrug, er meget kortvarig«.
Legende børn
Hvem indser det? Når tidens anerkendte nobelprismodtagere m.v. tværtimod bilder f.eks. socialminister Benedikte Kiær (K) ind, at det er forfærdeligt for Danmarks fremtid, at der er, som hun udtaler til Ekstra Bladet »for meget uro og planløshed i vuggestuer og børnehaver, og det skader børnenes udvikling. Hverdagen er præget af dybt forældet pædagogik fra hippietiden, som mest går ud på fri leg.« Børn som leger! I overensstemmelse med Ørstrøms påstand, at livskvalitet ikke hænger sammen med materielt forbrug. Hvem indser dog, at det netop er fremtiden (bortset fra de forældede hippieoldinge fra tiden før 1985)? Det gør socialministerens egen partifælle Anna Margrethe Engbæk Schmidt, som i Viborg Stifts Folkeblad d. 11 august i år skriver: »Vi er i Danmark, ikke i Kina, hvor de pacer børnene. Før vi ved af det, er der elevplaner for hvert vuggestuebarn og kun legetøj og tilladte lege, som lærer børnene at stave i en alder af halvandet år. Hold nu op! Børn er børn, og lad dem nu være det, nyde at de kan lege, inden de bliver påkrævet svar om, hvad de vil være i fremtiden, hvilket huslån og hvilken pensionsordning, de skal have!«
Der er håb endnu.
",22.0,16. august 2011,"»Vi er styret af en økonomisk teori, som ikke længere svarer til virkeligheden. I 200 år har vi levet i industrialiseringens tidsalder og nationalstatens epoke. Det har ført til et liberalt, repræsentativt demokrati og en markedsøkonomi, som jeg kalder den amerikanske udgave af kapitalismen. Nu står vi i en situation, hvor både det politiske system og det økonomiske system er kommet til kort. Men politikerne og økonomerne i Vesten vil ikke erkende det. Når jeg læser, hvad anerkendte fagøkonomer og nobelpristagere skriver om, hvad der er vejen ud af krisen, er deres svar, at man skal pumpe flere penge ud i det offentlige forbrug i USA. Men det skal man jo gøre for lånte penge! Andre siger, at man bare skal stimulere det private forbrug i Kina og Indien. Men vi kan ikke bare kopiere vores vestlige masseforbrugssamfund til at omfatte de 2 milliarder mennesker, som bor i Kina og Indien. Det er der ikke ressourcer til i verden«."
11726,/debat/2011/08/kan-arabisk-standhaftighed-besejre-zionismen,Kan arabisk standhaftighed besejre zionismen?,David Hearst," Der findes et bestemt arabisk ord, som man ofte støder på, når palæstinensere taler om deres fremtid. Sumud betyder 'standhaftighed', og begrebet har udviklet sig til en strategi: Når magtubalancen er så overvældende, er det vigtigste at gøre at holde stand.
At holde stand imod overvældende odds kan opfattes som en sejr. Men sumud er mere end bare et ord. Det er blikket i Rifqua al-Kurds øjne, når hun kæmper imod at blive sat ud fra sit hjem i Sheikh Jarrah, Østjerusalem.
Hun bor i sine flyttekasser, for når politiet smider hende ud og bosættere rykker ind, ønsker hun ikke at få det smidt på gaden. Sumuder den ihærdighed, hvormed Mohammed Hussein Jibor, en bonde, klamrer sig til sin klippestrøede jordstrimmel i det sydlige Hebrons bakker i 38 graders varme. Hans vandcisterne er blevet ødelagt tre gange i år, fordi han ikke har en tilladelse til den, selvom domstolen anerkender, at jorden er hans. Sumudopsummerer også holdningen hos de beduiner, som kæmper for at blive i 45 ikke-anerkendte landsbyer i Negev, der er uden tilførsel af vand og elektricitet og uden skoler. Engang var hele Negev deres, nu er det kun seks procent. Israel ønsker at anbringe beduinerne i town-hipsog oprette 130 jødiske landsbyer og landbrugsbebyggelser på deres jord.
Talab al-Sana, deres parlamentsmedlem siger: »De ønsker, jøderne skal være beduiner, og beduinerne blive asjkenazim[europæiske jøder, red.].«
Halvanden million
Sumuddukker op på uventede steder ikke kun i Østjerusalem, Vestbredden og Gaza, men også i Jaffa, Lod og i de arabiske samfund over hele Israel, dvs. blandt folk, der nominelt har de samme rettigheder som alle andre borgere. Efterhånden som vi nærmer os september og dermed et bebudet forsøg fra den palæstinensiske selvstyrepræsident, Mahmoud Abbas, på at få Palæstina anerkendt som en stat af FN, er fokus ved at dreje over på disse steder.
Dette er ikke tilfældigt, for de israelske arabere er en faktor, der meget vel kan påvirke udfaldet. Afslutter Israel sin besættelse af Vestbredden og gør det muligt at forbinde området med Gaza kan resultatet blive to stater en palæstinensisk ved siden af en israelsk. Men føjer vi bestræbelserne i borgerrettighedsbevægelsen i selve Israel til, kan slutmålet blive et andet en sekulær demokratisk stat 'for alle borgere', dvs. en stat, hvor jøder, kristne og muslimer er ligestillede dvs. en énstats-løsning, hvor de jødiske borgere med tiden står til at miste deres flertal. Med andre ord: Afslutningen på zionismen, intet mindre.
Over 100.000 blev tilbage i Israel i 1948, og i dag er deres antal vokset til over 1,5 millioner, cirka en femtedel af befolkningen. '48-araberne', som de kendes som, ses ikke længere som adskilte, eksklusive eller privilegerede. Efter så mange år er deres kamp for borgerrettigheder i Israel en kamp, de fleste palæstinensere under besættelse kan identificere sig med.
Adskilte liv
Sådan har det ikke altid været. Førhen var de kendt under den nedsættende betegnelse 'insidere', fortæller den systemkritiske israelske historiker Ilan Pappé, der har skrevet en bog om dem. At forsøge at være 'gode arabere' i jødiske øjne var i arabiske øjne ren kollaboration. Men meget har ændret sig.
Pappé siger: »Indbyggerne på Vestbredden begyndte at forstå, hvordan det føltes at tilhøre mindretallet i Israel efter i mange år at have hånet mennesker herfra som ringere palæstinenserne. De forstod, at når den vigtigste impuls fra den magt, som styrer alt i folks liv, er at drive dem ud, er standhaftighed noget af en bedrift.«
En anden historiker, Sami Abu Shehadeh skriver på en ph.d.-afhandling om Jaffa som det største arabiske kulturelle og økonomiske centrum under den britiske mandatperiode. Byen havde sin egen arabiske presse, otte biografer, fem hospitaler og omkring 120.000 mennesker. Efter krigen i 1948 blev blot 3.900 tilbage.
Det er almindelig praksis for historikere ved Tel Avivs Universitet at redegøre for tidsrammen af deres forskning. Shehadeh stopper i 1948, fordi det var året, da Jaffa ophørte med at eksistere som en by (den er i dag inkorporeret i Tel Aviv, red.). »Min vejleder sagde: 'Sami, du og jeg kan måske blive enige om, hvorvidt 'fordrevet' er det rette ord eller ej, men jeg ved ikke, hvem der kommer til at sidde i bedømmelsesudvalget (som skal godtage afhandlingen, red.).«
Et kompromis kom i stand sjældent i denne del af verden. Shehadeh skrev, at, som følge af krigen blev Jaffas arabere »nødt til at forlade byen og fik ikke lov at vende tilbage.«
»Glem politik, det er de helt grundlæggende historiske fakta, vi kæmper om,« siger han. »Jeg ved ikke engang, hvordan man starter en normal politisk diskussion. Vi lever helt adskilte liv. Udenforstående kan ikke se det. I Israel er der forskellige rum for jøder og arabere. Problemet er, at størstedelen af eliten, og ikke kun den politiske, men også den økonomiske og intellektuelle definerer sig selv som del af et jødisk demokrati og koncentrerer alle tanker om jøders rettigheder. Ikke-jøder, hvad enten de er kristne eller muslimer, er udelukket fra enhver seriøs beslutningsproces om deres egen tilværelse.«
Dette gælder for både Israels højrefløj og venstrefløj. Som medlem af Tel Aviv-Jaffas kommunalbestyrelse forsøgte Shehadeh at overtale Yael Dayan, den venstreorienterede leder af den styrende koalition til at opdele byen i distrikter som enhver anden storby. Måske er det bedst for araberne i Jaffa, hvis vi fortsætter med at styre tingene for dem, fik han at vide.
Racistisk stat?
»Det eneste, verden kender til Jaffa, er appelsinerne,« siger Shehadeh. »Jeg er ikke en appelsin. Da Netanyahu var finansminister, kaldte han folk som mig en tikkende demografisk bombe. Hvordan kan jeg forklare mine børn, at de er en bombe?«
Den diskrimination, hans folkegruppe udsættes for, er udførligt dokumenteret. Halvdelen lever under fattigdomsgrænsen, 48 procent kan ikke bygge nye huse inden for de næste 15 år, fordi der ikke er tilladelser eller planer. Kun 19 procent af de arabiske kvinder med israelsk statsborgerskab er i job sammenlignet med 65 procent af de jødiske kvinder.
Men ændringerne i deres identitet og loyalitet er et kun ringe kortlagt terræn. Israel kræver, at de udtrykker deres loyalitet. Loyalitet over for hvad, spørger de. Over for et demokrati eller over for en racistisk stat?
David Hearst er udenrigspolitisk kommentator for The Guardian
© The Guardian og Information. Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,8. august 2011,"Men ændringerne i deres identitet og loyalitet er et kun ringe kortlagt terræn. Israel kræver, at de udtrykker deres loyalitet. Loyalitet over for hvad, spørger de. Over for et demokrati eller over for en racistisk stat?"
8701,/debat/2012/11/laeserbreve-14,Læserbreve,Informations Webredaktion," Frygten for eliten
Merete Riisager, børne- og undervisningsordfører, Liberal Alliance
»Jeg er ikke helt så bange for elitebegrebet, som andre er – jeg mener, at det er fint at være god til guitar eller være en god matematiker eller være god til at skrive.« Sådan siger Bent Colerick, inspektør på privatskolen Ingrid Jespersen, i Information 12. november.
Det er faktisk essensen af hele artiklen. Jeg er helt enig i inspektørens betragtning, men tænk at et sådant udsagn her i 2012 åbenbart er så kontroversielt, at det kan bære en hel avisartikel. Det burde da ved gud ikke være hverken en nyhed eller en overraskelse, at skolefolk gerne vil slå et slag for de elever, der klarer sig godt. Kære venstreorienterede mediefolk, meningsdannere og politikere: Slip nu frygten for eliten! Når andre mennesker – børn eller voksne – er dygtige og klarer sig godt, kommer det os alle til gode.
Vi sikrer penge til Natcafeen
Signe Færch og Mikkel Warming, hhv. medlem af borgerrepræsentationen og socialborgmester (EL)
Natcafeen for hjemløse i Stengade må ikke lukke. Derfor slås Enhedslisten hårdt i finanslovforhandlingerne for at finde de 3,7 millioner kroner i årligt tilskud, som herberget mangler. Natcafeen står ellers til at lukke 1. januar efter de hver nat siden 1995 har givet husly til 35 til 40 hjemløse hver nat. Hidtil er Natcafeen blevet finansieret via satspuljemidler. Men det har Dansk Folkeparti nu nedlagt veto imod fordi stedet også bruges af udenlandske hjemløse. En helt igennem hjerteløs holdning. I Enhedslisten slås vi for at finde pengene. Vi kan ikke acceptere at hjemløse skal sove udendørs i frostvejr, uanset om de er danskere eller udlændinge.
Derfor er vi glade for at det ser ud til, at der bliver en finanslovsaftale med Enhedslisten, der redder Natcafeen. Men vi skal mere ambitiøse. Kommunen bør kunne tilbyde de udenlandske hjemløse mad, bad og varme. Det kan ikke passe, at et rigt samfund som vores ikke har råd til at hjælpe de udlændinge, som kommer herop og mister fodfæstet.
I Enhedslisten arbejder vi hårdt for et transitrum i København. Her skal de udenlandske hjemløse kunne få hjælp og støtte til at komme tilbage til deres hjemlande. Natcafeen er den krog de hjemløse kan holde fast i, inden de tipper helt ud over kanten og aldrig kommer på fode igen. Derfor er vi glade for, at Natcafeen i Stengade ser ud til at overleve et par år endnu. Vi er på rette vej.
Juletræet og Korsvejskirken
Lars Weiss, medlem, borgerrepræsentationen Københavns Rådhus (S)
Velvidende, at ordenes effekt ofte er omvendt proportional med den sproglige opskruning, må to aktuelle eksempler på religiøs fanatisme i Allahs og Vorherres navn kaldes forsimplede og stupide. Det ene i en boligforening i Kokkedal, hvor et muslimsk flertal under demokratiets dække har nægtet at markere julen med et juletræ. Fornuftigvis har Islamisk Trossamfund og flere boligforeninger, bl.a. på Vesterbro, med en lignende bestyrelsessammensætning taget afstand fra primitiviteten, inden Dansk Folkeparti for alvor får udbytte af sit forsøg på politisk misbrug.
Det andet eksempel er Kors-vejskirken på Amager, hvor et ægtepar med tilknytning til Luthersk Mission (hun valgformand, han menighedsrådsformand) dels har forsøgt at presse folk fra at deltage i menighedsrådsvalget, dels tordner mod homovielser med et ganske specielt ordvalg. Manden fremhæver, at han som pensioneret ingeniør vil tale om ’koblingsorganer hos to at samme køn’!
Således er koblingen gjort tydelig mellem fanatikere, uanset tro.
Bødskov er utroværdig
Flemming Seiersen, journalist, Ørsted
Regeringen kan ikke forstå, hvorfor den rasler ned i meningsmålingerne. Ikke mindst Socialdemokraterne.
Justitsminister Morten Bødskov er en af årsagerne. Da Socialdemokraterne var i opposition, var han lodret imod den daværende regerings forslag om at indskrænke offentlighedens indsigt i dokumenter i centraladministrationen. Nu når han selv er i regering, går han pludselig ind for det. Åbenbart for at skærme sig selv og sine ministerkolleger.
Pinligt og fuldstændig utroværdigt. Især når Morten Bødskov – ifølge Information fredag 9. november – udtaler: »Der er intet at komme efter.«
Var det ikke den tidligere statsminister Anders Fogh Rasmussen, der blev kendt for nogenlunde samme udtalelse, når han var i knibe. Jeg har mistet enhver tillid til en regering – som jeg ellers støttede – når den skifter standpunkt fra den var i opposition, og til den er i regering. Utroligt, at de ikke selv kan se det. Er de allerede blevet så magtfuldkomne i løbet af godt et års tid? Skandaløst.
Massive grønne investeringer
Anne Baastrup, gruppeformand (SF)
Som SF’er er jeg særlig stolt over de massive grønne investeringer, der med Finansloven er blevet en realitet. 1,5 milliarder kroner er der afsat til denne pakke.
Det, at vi skåner miljøet samtidig med, at vi skaber arbejdspladser, er yderst glædeligt. I Danmark skal vi være førende inden for at kunne løse miljøproblemer. Eksempelvis skal vi, når kineserne mangler rent drikkevand, være førende med løsninger. Ydermere er det ingen hemmelighed, at prisen på fossile brændstoffer stiger. Det har den konsekvens, at det bliver dyrere for virksomheder at producere deres varer. I Danmark skal vi satse massivt på at finde grønne løsninger, der kan nedsætte behovet for fossile brændstoffer. Det vil gøre vores viden og produkter yderst efterspurgte i fremtiden. Det vil skabe vækst og arbejdspladser.
Men vi skal huske på, at en grøn omstilling ikke kun har et økonomisk sigte. Monsterregn, som det er blevet betegnet, er egentligt større og mere hyppige regnbyger – der forekommer på grund af klimaforandringer. Umiddelbart lyder det meget fredeligt, men det sætter stort pres på vore kloaksystemer. Og det er bare et dansk eksempel. I udlandet er eksemplerne mere grelle. Jeg kan nævne orkanen Sandy i USA eller tsunamierne i Thailand og Japan som eksempler på naturkatastrofer, som vi vil se endnu flere af, hvis ikke vi tænker i miljørigtige løsninger.
Det er altså klart, at en grøn omstilling er nødvendig. Både for vores klode og vores økonomi. Og så er der arbejdspladser i en sådan en politik.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,14. november 2012,De 5 artikler I har brugt mest tid på
2743,/debat/2015/04/frihed-vaerd,Frihed er ikke noget værd i sig selv,Joachim Lykke," Liberal Alliances seneste kampagne, ’Hvad betyder frihed for dig?’, er næsten som Den Unge Werthers Lidelser: patetisk og forelsket i noget, der er fuldkommen uopnåeligt.
Vi elsker frihed. Det er formentlig derfor, at filmen En verden udenfor stadig ligger nummer ét på imdb.com’s liste over verdens bedste. En film om at blive udsat for store mængder frihedsberøvelse af et vanvittigt system, modsætte sig systemet, bryde ud af det og være fri til at skrabe maling af en båd på en strand i solskin. Jeg elsker den film. Vi elsker den frihed.
Men frihed er et lortebegreb. Og Liberal Alliance tænker på frihed, som de tænker på penge: Noget, du kan sætte ind på en konto. Så kan du logge ind på din frihedsbank og se saldoen, når du bliver lidt svedt over, at de andre fylder for meget.
Frihed har sådan en finurlig indbygget paradoksalitet, når der er flere mennesker impliceret. Hvis alle skulle være absolut frie, så ville vi indskrænke hinandens frihed hele tiden. De andre mennesker ville ikke bryde sig om at få deres frihed til at leve begrænset af din hypotetiske frihed til at slå ihjel. Vi kan heller ikke alle sammen sidde på de bedste pladser i biografen. Hvis vi er 10 personer og ni job, så er der nogen, der ikke får et.
Frihed er ikke noget værd i sig selv. Det er en tom tavle, eller måske det destruktive, en wrecking ball, der smadrer det bestående for at gøre plads til noget nyt. Det er en bevægelse hen imod noget andet, men det er bevægelsen, og ikke målet. Vi vil ikke blive inde midt i ingenting, alene, hvor alt er meningsløst, vi tager videre med det samme til noget andet, binder os til noget nyt.
Om lidt har jeg fri, så skal jeg lave ingenting, tænker du måske, men du vil jo ikke lave ingenting: Du vil hente ungerne, se Netflix, drikke en øl, hænge ud i solen, sove, dagdrømme osv. Selv hvis du ville være frihedsnærig, så ville det slet ikke være muligt, for den har ingen holdbarhed.
Frihed er ikke som en avocado
Tanken om positiv og negativ frihed, at være fri af forhindringer modsat at være fri til noget, er en eklatant misforståelse. Det er på samme måde, som lys både kan være bølger og partikler på samme tid, det er to sider af samme sag, det er det samme fænomen set på to forskellige måder – set enten fra det, du er på vej væk fra, eller fra det, du er på vej hen til. Liberal Alliance vil gerne tale om frihed fra regler, frihed fra staten, friheden fra de andre, men hvad skal træde i stedet for det, vi tager væk? Det er en løgn at påstå, at der kan være ingenting. Selv det ikke at vælge er som bekendt et også et valg.
Det samme med frihed; den findes ikke alene, den er en del af et par, friheden og bundetheden. Det er som Abelard og Heloïse: Selv hvis du skiller dem ad, kastrerer den ene part, sender dem begge i kloster og fjerner alt håb om genforening, så er de forbundne, og det vil kun gøre længslen større og mere tilstedeværende. Patetisk nok?
Når Liberal Alliance taler om »at leve frit uden regler« i deres kampagne, så glemmer de, at du i så fald binder dig til selv at afklare aftalerne med interessenter i dine handlinger eller mangel på handlinger. Det kan også være o.k., det er måske også bare det, Liberal Alliance mener, men det er for enkelt at præsentere det som noget, der er nemmere eller mere behageligt. Der findes kun andre måder at være bundet på, og de har alle sammen fordele og ulemper. At fjerne regler gør ikke nødvendigvis situationer enklere eller sjovere. Det er udelukkende romantik at tænke sådan. Men så kan du selv vælge! Tjo, men jeg kan jo ikke vælge at være fri fra selv at vælge. Hvad med dem, der føler deres frihed indskrænket når regler fjernes? Jeg hader at spille ludo, når mine unger har fjernet reglerne og fundet på nogle andre. Jeg vil gerne have de regler.
Det er nemt at tro, at frihed betyder noget helt specifikt og veldefineret, og at der inderst inde i ’frihed’ findes en hård kerne ligesom i en avocado. Noget, som er selve friheden, der ligger derinde som et sagforhold, som ikke kan diskuteres. Sådan taler kampagnen om frihed: noget, der er nemt at forstå. Kampagnen bruger frihed som et plusord, en værdidom, et lille stykke chokolade i en æske med fuldstændigt ens stykker chokolade, der alle indeholder marcipan i nøjagtig den samme mængde, mums.
Vi er sociale
Når Liberal Alliance citerer Mahmoud for at ville have »frihed til at være den, jeg er, og ikke den, andre beslutter, jeg skal være«, så lyder det sandt. Men er uinteressant, fordi det har et banalt forhold til, hvad det vil sige at være et jeg, at være et menneske. Det er naturligt nok at vi er lidt megalomane, en del af det er sundt nok, når vi tager ansvar for vores egen situation efter bedste evne, men hvis det rent faktisk var muligt at vælge at blive født uden for enhver social kontekst og vælge at være et singulært individ, så ville du sidde på heden og skide, leve af biller og formentlig blive voldtaget og spist af et andet singulært individ. Alt det, som vi mennesker pryder os med, vi kan – alt det, der gør, at vi overhovedet kan formulere et begreb som frihed – er betinget af, at vi er indlejret i et fællesskab, at vi er sociale.
Det er hyggeligt nok med tankeeksperimenter om ikke at være sociale, men tag lige konsekvensen: Hvis du er fri for alle, bliver du aldrig dig selv. Du ville ikke have noget sprog, du ville ikke kunne læse denne artikel, du ville være fuldstændigt urealiseret som menneske, alt det potentiale, du som menneske besidder, vil aldrig blive realiseret. Ganske vist vil du være fri for frihedens paradoks, men du vil i stedet være bundet af dit urealiserede potentiale. Mængden af bundethed er så at sige nøjagtig den samme, men placeret forskellige steder.
Liberal Alliances amputerede, patetiske og naive frihedsbegreb interesserer sig desuden kun for udvalgte områder: Der må gerne være kontrol og regler for kontanthjælpsmodtagere, men for erhvervslivet skal regler fjernes. Arbejdsmarkedet må gerne være organiseret således, at ikke hele arbejdsstyrken kan få et job – fordi det er bedst for konkurrenceevnen i VM i stoleleg, at der er lidt intern kappestrid.
Ikke et menukort
Læser du Henrik Dahls debatindlæg i Berlingske ’Hvad er nu det for noget tøjeri?’, ser det ud til, at han mener, at der kun findes to verdensbilleder: Det, hvor mennesker tager personligt ansvar, eller sociologismen, hvor det enkelte menneske ikke har noget ansvar.
Ad absurdum forsøger han at påvise, at det er førstnævnte, der må være det indlysende korrekte verdensbillede, og at bundethed af strukturelle forhold ikke eksisterer. Det er påfaldende, at de, der i mindst grad er bundet af strukturelle forhold, altid afviser, at strukturelle bindinger eksisterer.
Jeg ved ikke med jer, men jeg fik ikke præsenteret et menukort for personlige egenskaber, da jeg trådte ind i tilværelsen, og jeg valgte heller ikke mine forældre. Jeg valgte ikke mit køn, og tusindvis af begivenheder og sagforhold er blot sket, uden at jeg indgår i årsagskæden for det. Jeg er som menneske formet af det, af andre mennesker, af historien, af kulturen. That’s life, det kan være irriterende, men nogle ting kan vi ændre på sammen.
I stedet for at tale om megalomane egoers naive forestillinger om egenrådighed, kunne vi så ikke tale om bundetheden til de forhold, vi kun kan ændre sammen – og bruge et mere oplyst frihedsbegreb til at nedbryde dem?
Kære Liberal Alliance, jeg vil gerne være fri for jeres naive patetiske trojanske hest af et frihedsbegreb og jeres folkeforførende retorik, der gør os dummere på, hvad det vil sige at være menneske.
Joachim Lykke er forfatter




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",132.0,18. april 2015,"Liberal Alliances amputerede, patetiske og naive frihedsbegreb interesserer sig desuden kun for udvalgte områder: Der må gerne være kontrol og regler for kontanthjælpsmodtagere, men for erhvervslivet skal regler fjernes. Arbejdsmarkedet må gerne være organiseret således, at ikke hele arbejdsstyrken kan få et job – fordi det er bedst for konkurrenceevnen i VM i stoleleg, at der er lidt intern kappestrid."
4079,/debat/2014/09/voldtaegt-paa-eget-ansvar,Voldtægt på eget ansvar,"Marie Sigaard Andersen, Chicago"," Tak til Information for at bringe artiklen »Voldtaget af eliten« den 27. september. Her I Chicago, hvor jeg netop er begyndt på et års kandidatstudier, er debatten mellem de studerende meget nærværende. Og frygten for seksuelle overgreb er for mange også en realitet.
University of Chicago kører en række oplysningskampagner og udbyder kurser for at hjælpe de studerende med at passe på sig selv. Men dette er USA. Det er dit ansvar ikke at blive udsat for seksuelt overgreb. Når jeg går forbi de mange fraternity houses på vej hjem fra universitetet, går jeg på gaden som en kvindekrop. Og jeg tænker for mig selv: Jeg er glad for, at jeg ikke var collegestuderende i USA, at jeg ikke kom hertil som 20-årig. Dengang havde jeg med al sandsynlighed sagt ja tak til en drink i en kulørt plastic cup og havde oplevet alfahuset med dets alfahanner indefra.
Mange studerende tyer for tiden til selvtægt på nettet. Forleden offentliggjorde en gruppe hackere en liste med navne på mandlige studerende, man som kvinde skulle undgå på campus, da de er kendt som sexforbrydere. En anden gruppe hackere, ved navn UChicago Electronic Army, hvis mission ifølge deres hjemmeside er at beskytte andre studerende imod at blive beskyldt for seksuelle overgreb, svarede igen med voldtægtstrusler: »Forhåbentlig er årgang 2018 opmærksom, ellers bliver UChicago Electronic Army nødt til at voldtage endnu hårdere.«
Universiteternes ansvar
Det er på tide, at universiteterne spørger sig selv, hvorfor nogle hackere på University of Chicago føler sig nødsaget til at tage loven i egne hænder og hænger deres medstuderende ud.
Efter min mening bør universiteterne i USA gøre op med deres fraternities. Disse broderskaber er levn fra en tid, hvor det at gå på universitetet var ensbetydende med at være en mand blandt andre mænd. Heldigvis er universiteterne i dag – i USA såvel som i Danmark – åbne for både kvinder og mænd. Studerende af begge køn har mulighed for at lufte deres tanker i et undervisningslokale præget af diversitet, blive udfordret og stille bedre og mere præcise spørgsmål til det materiale, de undervises i.
Men et godt universitet er et universitet, der udover at udbyde undervisning af høj faglig kvalitet fra dygtige professorer og forskere er trygt og sørger for, at rammerne er i orden. Der skal være grundlæggende sikkerhed på campus for alle studerende uanset køn eller etnicitet.
Marie Sigaard Andersen, Chicago
",0.0,1. oktober 2014,"Mange studerende tyer for tiden til selvtægt på nettet. Forleden offentliggjorde en gruppe hackere en liste med navne på mandlige studerende, man som kvinde skulle undgå på campus, da de er kendt som sexforbrydere. En anden gruppe hackere, ved navn UChicago Electronic Army, hvis mission ifølge deres hjemmeside er at beskytte andre studerende imod at blive beskyldt for seksuelle overgreb, svarede igen med voldtægtstrusler: »Forhåbentlig er årgang 2018 opmærksom, ellers bliver UChicago Electronic Army nødt til at voldtage endnu hårdere.«"
7749,/debat/2013/04/kampen-nytteaktivering,Kampen om nytteaktivering,Mathias Herup Nielsen," Da resultaterne af endnu en meningsmåling ramte de danske medier lige omkring påske, bekræftedes et billede, der blot er blevet tydeligere og tydeligere: Et meget stort flertal, rundt regnet otte ud af 10 danskere, støtter op om aktivering af jobklare kontanthjælpsmodtagere i såkaldte nyttejobs.
Meningsmålingen kommer i slipstrømmen på de senere års debat om aktivering af arbejdsløse, hvor nytteaktivering igen og igen er dukket op som en joker, et trumfkort, der sjældent kritiseres og oftest omtales i stærk rosende vendinger af såvel kommunale aktører som af politikere på tværs af partimæssige og ideologiske skel. Nytteaktivering har opnået status som normativ ledestjerne for arbejdet med arbejdsløse. På den baggrund var det ikke overraskende, at ideen om at nytteaktivere kontanthjælpsmodtagere endte med at få en central rolle i regeringens nyligt lancerede udspil til en kontanthjælpsreform, ’Alle kan gøre nytte’.
Blandt de hyppigst fremhævede positive eksempler i debatten er Aalborg Kommune, hvor kontanthjælpsmodtagere under 30 siden 2009 er blevet fuldtidsaktiveret fra første dag på støtten i kommunens haveprojekt. Uniformeret med grønne bukser og blå overfrakke, og bevæbnet med haveredskaber, bekæmper de unge arbejdsløse ukrudt, trimmer hække og skraber sne i ældre medborgeres haver. Udeblivelse fra arbejdet betyder udeblivelse af kontanthjælpen.
Nytteaktivering er med andre ord en både vidtgående og hårdhændet form for aktivering, der, sin kontante form til trods, hyldes bredt af både politikere og befolkning.
Markedsmoralister
Er det så et tegn på, at værdikampe om kursen overfor landets arbejdsløse nu er afløst af en entydig opbakning til en hårdkogt, nyliberal strammerlinje overfor landets arbejdsløse?
Efter at have studeret debatten om nytteaktivering af unge kontanthjælpsmodtagere, som den har udfoldet sig fra 2010 og frem, er mit bud på et svar både ja og nej. Ja, der er en meget bred politisk opbakning til en meget kontant form for aktivering af arbejdsløse, hvilket i sig selv er tankevækkende. Men nej, enigheden om det politiske program til trods, udspiller der sig faktisk en værdikamp om nytteaktivering. Den pågående kamp handler bare ikke så meget om hvorvidt nytteaktivering er godt – det er de fleste enige om, at det er – men om, hvorfor det er godt.
I denne disput står på den ene side markedsmoralisterne, der først og fremmest består af politiske aktører til højre for midten. Og på den anden side, ofte repræsenteret ved den siddende regering, står humanisterne. De to lejre leverer hver deres værdibårne fortælling om, hvad det gode og retfærdige samfund er. Om hvorfor arbejdsløshed overhovedet er et problem. Og om hvad den arbejdsløse grundlæggende er for en skabning.
Mig A/S
Lytter man til den markedsmoralske position i debatten, udgør unge mennesker på kontanthjælp groft sagt et dobbeltproblem, der markerer begrædelige slagsider i to forskellige regnskaber. For det første er de unge en underskudsforretning for samfundet som sådan, Velfærdsstaten A/S, og truende tal bringes igen og igen ind i debatten – nu er ’hver tyvende unge på kontanthjælp’, ’en stærkt bekymrende stigning’, ’en udgift der er vokset med x antal milliarder kroner om året’.
For det andet hævdes det, at kontanthjælpen markerer en slagside i det personlige regnskab, der kan siges at ligge til grund for den enkelte kontanthjælpsmodtagers administration af sit eget liv – i forretningen Mig A/S. Den unge er her forført af muligheden for at få en indkomst uden at skulle sælge noget, og det er i en markedsmoralsk købmandslogik et brud med den mest grundlæggende af alle sociale konventioner: Indtægt hænger sammen med salg i et en-til-en forhold, sådan er det bare.
Betragtet fra denne traditionelt velfærdsfjendtlige moralposition, er nytteaktivering – måske knapt så overraskende – et fremragende løsningsorienteret instrument, der retter op på skævheden i de to regnskaber, ved klart og konsekvent at markere overfor den arbejdsløse, at han må sælge sin arbejdskraft som vare, hvis han vil oppebære retten til kontanthjælp.
I Aalborg Kommunes model for nytteaktivering præsenteres den unge kontanthjælpsmodtager på jobcentret ligefrem for beregninger, der viser, hvor utrolig få timer han skulle arbejde for at tjene det samme i et ordinært job ved kassen i Netto eller lignende.
Ikke blot transformeres kontanthjælpen dermed fra at være en social ydelse til at blive en voldsomt lav lønindkomst for benhårdt arbejde, der kan sammenlignes direkte med øvrige lønninger på markedet. Kuglerammen med udregningerne sættes tilmed direkte på bordet foran den arbejdsløse, således at kontanthjælpens relative ringhed ekspliciteres fuldstændigt. På den måde forsøges borgerens indre, slumrende købmand, med kontante vognstangsvink, anråbt: Wake up and smell the coffee!
Parkeret på kontanthjælp
Hos centrum-venstres humanister hersker imidlertid en anden fortælling. Her er man på den ene side vældig uenige med markedsmoralisterne og al deres snak om det frie markeds fortræffeligheder, og man fnyser af fortællingen om en indre, profitmaksimerende købmand, der bebor ethvert menneske og må anråbes. Alligevel hyldes også her ideen om at nytteaktivere den unge arbejdsløse.
Kontanthjælpsmodtageren forstås ikke som en rationel købmandsfigur, der er forledt af velfærdsstatens vildledende sociale ydelser til at gøre en dårlig handel. Han er derimod et væsen med et behov for at være social, der står som et fastlåst punkt af stilstand udenfor de fællesskaber, der binder os andre sammen. Centrum-venstre-politikere omtaler i den konkrete debat kontanthjælpsmodtageren ved hjælp af en lang række af ord, der alle henviser til, at han i bogstaveligste forstand er passiv og alene.
Den unge er i denne forståelse ’parkeret på kontanthjælp’, ’sidder derhjemme’ og ’ligger normalt i sød søvn klokken syv om morgenen’. Han er ’asocial’, ’uden energi’, ’synker ned i sofaen’, ’har ikke noget at stå op til’ og ’ser gamle genudsendelser af Venner’. Et kompetenceløst punkt af stilstand og inaktivitet, et individ ekskluderet fra en social verden af kompetencekrævende fællesskabers aktivitet. Eller med reformudspillets egen formulering:
»Mennesker, som lige nu ikke har en plads i arbejdsfællesskabet, som bliver fastholdt i passivitet og får slukket deres drømme.«
Nytteaktivering fremhæves her som en glimrende ordning, der kan anspore aktivitet og fællesskab, hvor der lige nu blot er ekskluderet stilstand. I denne fortælling optræder nytteaktiveringen som en del af en større redningsaktion, hvor vi som samfund, mens alle advarselslamper blinker, må reagere for at få den stilstandsplagede unge arbejdsløse op fra den sofa, hvor kontanthjælpens snubletråde har parkeret ham.
Han har brug for en aktiv indsats, og må hjælpes tilbage i de arbejdendes fællesskaber. Det handler ikke om at få regnskaber til at stemme, men om klassiske røde kerneværdier som inklusion, lighed og fællesskab. Men det resultat, som der slås to streger under, er det samme som hos markedsmoralisterne: Nytteaktivering er vejen frem!
Definitionsretten til ingenting
Hermed peger debatten om nytteaktivering måske på en større sandhed. De store værdikampe om velfærdsstatens fremtid dør tilsyneladende, selvom den siddende røde regering overtager grundpillerne i den tidligere regerings økonomiske politik og lader bølger af nedskærende reformer skylle ind over velfærdsstatens grundpiller.
Men hvis værdierne engang var det fundament, huset blev bygget på, risikerer de i dag at blive reduceret til den maling, der smøres på det allerede stående hus. Vi får da ikke så meget en kamp imellem forskellige politiske programmer som en kamp om retten til at fortælle sandheden om det, der allerede eksisterer. Hvor røde og blå står overfor hinanden i hidsige disputter og hylder det levende demokrati, hvor der er vidt forskellige livs- og samfundsanskuelser på spil. Degraderet til festfyld og det rene ingenting.
 
Mathias Herup Nielsen er ph.d-stipendiat ved Institut for Statskundskab, AAU




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",136.0,8. april 2013,"»Mennesker, som lige nu ikke har en plads i arbejdsfællesskabet, som bliver fastholdt i passivitet og får slukket deres drømme.«"
666,/debat/2016/02/ministerier-taenketanke,Ministerier er tænketanke,Frank Skov," »Det, som Eva Kjer har gjort, det gør man hele tiden i politik. Det er der intet som helst nyt i.«
Sådan skrev Liberal Alliances Joachim B. Olsen på Facebook i sidste uge, inden miljø- og fødevareministeren valgte at trække sig som følge af fejlagtige beregninger for landbrugspakken og De Konservatives mistillid til hende.
Og kuglestøderen har helt ret – hvorfor vælte en minister på grund af sminkede tal? Hvorfor pludselig brokke sig over, at regeringen og ministerierne fremlægger sminkede og fabrikerede tal som forhandlingsgrundlag for love, de vil have igennem?
Professor i forvaltningsret Jens Elo Rytter spurgte i lørdagens Information, om det er blevet »business as usual, at ministre med villig hjælp fra embedsapparatet manipulerer og tilskærer tal, fakta og jura, hvis det er nødvendigt for at få politiske forslag til at glide lettere igennem i Folketinget«.
Svaret er ja. Eksemplerne er mange. Ministerierne sagde, at 2.000 til 4.000 mennesker ville falde ud af dagpengesystemet, men virkeligheden er 70.000. Finansminister Claus Hjort Frederiksens første kasseeftersyn viste et rungende hul i kassen; næste kasseeftersyn viste efter socialdemokratisk kritik et pænt rådighedsbeløb. Økonomi i dansk politik er ideologi i metermål. Beregningerne holder sjældent, og forudsætningerne ændres konstant. Stilles politiker og embedsværk over for kritiske spørgsmål, er der tre svartyper: ti, benægt, lyv.
For nylig demonstreret af ikke kun forhenværende miljø- og fødevareminister Eva Kjer Hansen i forbindelse med landbrugspakken, men også af Dansk Folkeparti i forbindelse med beregningerne af, hvor mange ældre der vil blive ramt af beskæringer i boligydelsen
Ministerier er tænketanke, og økonomers og mange fagspecialisters beregninger er ofte ideologiske partsindlæg. Intet sted er det mere tydeligt, end når det kommer til samfundsøkonomien. Men der er måder at komme de sminkede tal til livs på.
Modellerne fejler altid
Først skal vi dog 30 år tilbage i tiden. Her var kongstanken inden for økonomi i Danmark keynesiansk. Lidt simpelt udlagt troede man, at det er efterspørgslen, der skaber job, og vækst skabes derfor gennem stimulans af efterspørgslen.
Da den unge liberale Anders Fogh Rasmussen forsøgte at sætte spørgsmålstegn ved den logik, blev han pisket ud af banen og, ja, latterliggjort af økonomer i råd, ministerier og organisationer. Og i dag er det så omvendt de såkaldte neoklassikkere, der hersker over den økonomiske politik i Danmark. Her er roden i modellerne – igen meget forsimplet – at det er arbejdskraftsudbuddet og de frie kræfter, som skaber vækst.
Men hverken keynesianere, neoklassikere eller nogen anden økonomisk skole kan fuldstændigt forklare økonomiske sammenhænge og årsager eller modellere dem. Kunne nogen det, var der ikke grund til at have en million økonomiforskere, som diskuterer med hinanden i tusindvis af videnskabelige journaler og ved ditto konferencer år for år. Og lige meget om man fra 1960 til 1990 gennemtvang den neokeynesianske skole og fra 2000 til 2016 har ført neoklassisk økonomisk politik, så ender den virkelige verden altid med at modbevise modellerne og til sidst i så stærk en grad, at paradigmet skifter. Reality bites.
Ingen forstår det hele
Men en ting er sikkert: Det er fornuftigt at have den herskende økonomiske skole med sig, hvis man vil have succes med sin politik. Ellers får man som Eva Kjer Hansen forskerne og fagspecialisterne i hovedet.
Det lærte den unge Anders Fogh Rasmussen på den hårde måde, så da han fik nøglerne til ministerierne i 2000, gik han direkte ned i maskinrummet og forlangte, at modellerne blev lavet om. Hans opgør med smagsdommerne var reelt et gennemtvunget økonomisk og ideologisk paradigmeskift i ministerier, råd og udvalg.
Det var klogt, for Fogh Rasmussen havde ikke fået liberal politik igennem, hvis ikke modellerne i ministerierne understøttede, at det var den nødvendige medicin. Liberal Alliances vækstplan er et godt eksempel på det liberale tilsnit af modellerne, der har hersket lige siden. Her fik de Finansministeriet til at finde 124.000 job ved at sænke skatter og afgifter og fyre offentligt ansatte. Sådan kan man ikke regne, svarede Bjarne Corydon, men det er præcis, hvad økonomerne i ministerierne og organisationerne gør – også under de fire år, Corydon selv sad i Finansministeriet, og det er præcis det, Mogens Lykketoft påpeger som en fatal fejl, for så kan man ikke føre socialdemokratisk politik.
Så at ministerierne er tænketanke og leverer sminkede og forregnede tal, er en simpel konsekvens af, at ingen har helt ret eller forstår det hele, og at økonomi og de tal, der lægges frem, er sandhed i metermål skabt af de metoder, antagelser og principper, man har anvendt. Diskussionerne om landbrugspakken er et fint eksempel, for vi ved faktisk slet ikke, om modellerne ’regner’ rigtigt i forhold til eksempelvis den såkaldte nitrat-udvaskning – altså den mængde nitrat, som bliver optaget af planterne, og som ryger ned i grundvandet – og det tager 10 til 30 år, før vi kan måle den i drikkevandet.
Det er kampen om modellerne, som hele tiden foregår. Eva Kjer Hansen-dramaet var blot lidt mere krydderi på realityshowet for dem, der interesserer sig for Borgen.
En ny diskussion
Efterhånden som det bliver tydeligere, at modeller og metoder ikke afspejler kompleksiteten i virkeligheden og derfor kommer til forkerte resultater, må man fifle lidt mere med sine antagelser for at forsøge at styrke logikken i beregningerne. Og når det så bliver svært, kommer vi til ’ti, benægt, lyv’. Man fremlægger måske en eller to analyser som håndfast dokumentation, velvidende at der er 100 andre undersøgelser, der viser noget andet. Man siger måske, at man løbende udvikler modellerne og metoderne. Ti, benægt, lyv.
Men er der måske en anden måde at gøre tingene på? Ja, det er der faktisk. Kræv en sammensætning af De Økonomiske Råd, der afspejler mangfoldigheden blandt økonomer og fagdiscipliner. Kræv, at økonomer og politikere tager ansvar for, at deres antagelser diskuteres. Kræv af vores journalister, at de ikke altid kun spørger økonomer og politikere til tallet, resultatet og dets betydning, men også til antagelserne bag beregningerne, til risikoen og usikkerheden i beregningerne, og til hvilke faktorer, der skaber disse risici og den usikkerhed.
I Eva Kjer Hansen-sagens tilfælde ville denne type spørgsmål have ført til en diskussion af de modeller, man anvender til at beregne eksempelvis nitrat-udvaskning. Herigennem ville det altså også blive klart, at vi først kender sandheden om mængden af nitrat i drikkevandet 30 år.
Så kunne vi få en reel diskussion af, om vi som samfund tør tage risikoen. Det vil måske også aflede et spørgsmål om, hvad vi får ud af at redde de konventionelle landbrug. Det ville så være politik på et oplyst niveau og sammenvejning af risiko og resultater. Ikke en sag om endnu en minister, der løj og bagefter kæmpede for at blive på taburetten.
At stille disse spørgsmål giver nemlig en anden diskussion. Liberal Alliances vækstplan er et andet godt eksempel. Kan man skære en procent om året på de offentlige institutioner uden kvalitetssvigt? Giver det tusindvis af arbejdspladser at sænke bilafgiften? Og arbejder vi mere, hvis topskatten sænkes? Alt det og mere til var indregnet som sikre fakta i partiets vækstplan, selv om intet af det er videnskabeligt bevist, og der findes modsatrettede svar i de journaler, som alle økonomer higer efter at publicere i.
En ny sammensætning i De Økonomiske Råd og mere kritisk journalistik vil aftvinge en langt mere brugbar og fremadrettet debat også blandt økonomer, hvilket i sidste ende vil føre til en bedre politik end i dag, desuagtet om man er rød eller blå.
Frank Skov er analysechef i tænketanken Cevea




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",21.0,1. marts 2016,"Først skal vi dog 30 år tilbage i tiden. Her var kongstanken inden for økonomi i Danmark keynesiansk. Lidt simpelt udlagt troede man, at det er efterspørgslen, der skaber job, og vækst skabes derfor gennem stimulans af efterspørgslen."
2511,/debat/2015/05/kulturvandalisme-viser-islamisk-stats-nihilisme,Kulturvandalisme viser Islamisk Stats nihilisme,Rowan Moore," Guiden rystede af vrede. En turist, der lod hånt om alle forbudsskilte, tog et blitzfoto af et gammelt murmaleri i en grav fra det 3. århundrede i Palmyra, Syrien. For denne forseelse fik han læst en barsk lektie om værkets store betydning og skrøbelighed. Og om nødvendigheden af at udvise respekt for det.
Jeg frygter nu for guidens liv og helbred, som jeg frygter for alle syreres liv og helbred. Især hvis de bor i de områder, der kontrolleres af Islamisk Stat (IS). Mine tanker går til de to håbefulde skolelærere i Deir ez-Zor og til den sympatiske caféejer ved Raqqa, der havde store portrætter hængende af Assad-familien – næppe så meget af kærlighed til præsidenten, som fordi han ikke havde andet valg. Guiden har nu mistet sit levebrød, og man må forestille sig hans rædsel efter Islamisk Stats erobring af hans hjemby Palmyra.
Det kamerablitz, der forståeligt nok vakte guidens vrede, er for intet at regne mod den ødelæggelse, der nu forestår. Ganske som de smadrede Nimrud i Irak og mange af Mosuls monumenter, vil IS nu også gå efter at udslette Palmyras mindesmærker: Smadre dets billedskæringer, skamfere dets freskoer, vælte dets søjler med bulldozere, pulverisere dets murværk med sprængstof.
Syriens identitet
Palmyra er en gammel romersk ruinby, hvis betydning og værdi overgås af få andre: Ruinerne i selve Rom, Pompeji og muligvis Petra i Jordan. Dens templer, søjlegange og grave, amfiteater og gader er omfattende, udsøgte, særprægede. Tabet af Palmyra vil blive en kulturvandalistisk ugerning større end ødelæggelsen af ??Buddha-statuerne i Bamiyan – måske den største af sin art i mange hundrede år.
Jeg besøgte Palmyra i 1982 på en impulsiv omvej fra en rundrejse i Tyrkiet, lykkeligt uvidende om kampene i Syrien tidligere på året mellem den nuværende præsidents far og Det Muslimske Broderskab, der efterlod tusinder af døde, men som i dag blot ligner en krusning i forhold til den nuværende borgerkrig. Andre turister må have været bedre informerede, for min rejsekammerat og jeg havde ruinerne for os selv.
I 2009 var jeg tilbage. Stedet var da mere populært, med fyldte turistbusser, der bugtede sig op til den formidable udsigt fra Mamluk-slottet, som IS også meldes at have indtaget.
Syrien var betagende. Ikke kun på grund dets skattes pragt og skønhed, men også på grund af den rigdom, de repræsenterede – romerske og byzantinske byer, arabiske souks og paladser, osmanniske badeanstalter, normanniske slotte, synagoger, kirker, moskeer og helligdomme, både sunni og shia. For slet ikke at tale om de op til 5.000 år gamle fra rester fra assyrernes og hittitternes riger. En grum ironi er det, at et af de steder, hvor vores civilisation begyndte, nu er blevet overtaget af det komplette barbari.
Selv om disse steder ofte blev bygget under indflydelse af fremmede magter, blev de også set som syriske og del af Syriens identitet. Palmyra er et skoleeksempel. Selv om det formelt hørte Romerriget til, var det i al væsentlighed en selvstyrende stat, der blev rig og magtfuld igennem sin gunstige placering på handelsruter. Dets templer tilbad lokale guder, og dets romerske arkitektoniske stil var kombineret med et regionalt særpræg. Dets inskriptioner var på en dialekt af aramæisk samt på latin og græsk. Det var de nutidige syreres forfædre, der levede her, og deres ansigter var fastholdt i byens malerier og billedudskæringer.
Opvisning i ondskab
Som krigen har udviklet sig, er der kommet en vedvarende strøm af frygtelige nyheder om ødelæggelser af Syriens oldtidsminder – forårsaget ikke kun af IS, men også af volden fra ??regeringsstyrker og andre stridende parter. Aleppos souk er ødelagt, og dens moskes minaret er også ødelagt. Seleukidernes by Dura Europos, der blev grundlagt i 303 f.Kr. med udsigt over Eufrat, er blevet udgravet med stor brutalitet i jagten på oldtidsfund, der kan indbringe IS indtægter. Palmyra havde i forvejen været udsat for plyndringer og ødelæggelser, før IS torsdag tog kontrol med dens ruiner.
Den smukke gangbro i Deir ez-Zor er væk, og også andre unikke, mindre berømte steder vil være ødelagt – et ørkenpalads her, et afsides kloster der osv.
Hvis IS smadrer Palmyra, hvad der er al mulig grund til at frygte, vil der være tale om endnu en opvisning i den ondskab, gruppen allerede har udfoldet så demonstrativt med deres halshugningsvideoer og menneskeafbrændinger. Det ville også være vidnesbyrd om et næsten ufatteligt åndeligt snæversyn. Hvordan kan nogen føle sig truet af antikke ruiner, medmindre de mangler tro på deres egen evne til selv at skabe noget? Kan man ønske sig nogen tydeligere illustration af, at IS’ vision er ren nihilisme? De ønsker en verden, der henligger som en ørken og alene er befolket af dem selv og deres slaver. Just mangfoldigheden i Syriens rige kulturelle arv tænder Islamisk Stats had.
IS ville likvidere et stykke af Syriens sjæl og håb om en fremtid, når krigen en dag omsider slutter. Men de ødelægger også noget, der var del af hele verdens kulturarv og dermed tilhørte os alle.
Rowan Moore er arkitekturkritiker. 
© The Observer og Information. 
Oversat af Niels Ivar Larsen
",2.0,26. maj 2015,"Hvis IS smadrer Palmyra, hvad der er al mulig grund til at frygte, vil der være tale om endnu en opvisning i den ondskab, gruppen allerede har udfoldet så demonstrativt med deres halshugningsvideoer og menneskeafbrændinger. Det ville også være vidnesbyrd om et næsten ufatteligt åndeligt snæversyn. Hvordan kan nogen føle sig truet af antikke ruiner, medmindre de mangler tro på deres egen evne til selv at skabe noget? Kan man ønske sig nogen tydeligere illustration af, at IS’ vision er ren nihilisme? De ønsker en verden, der henligger som en ørken og alene er befolket af dem selv og deres slaver. Just mangfoldigheden i Syriens rige kulturelle arv tænder Islamisk Stats had."
7122,/debat/leder/2013/07/krisepolitik-paa-automatpilot,Krisepolitik på automatpilot,Mads Frese," 
	Få timer inden eurozonens finansministre i går mødtes i Bruxelles, udsendte trojkaen – EU, Den Europæiske Centralbank (ECB) og Den Internationale Valutafond (IMF) – et memorandum om sin seneste inspektion i Grækenland. Finansministrene skulle ved mødet (som endnu ikke var færdigt ved redaktionens afslutning) afgøre, om grækerne lever op til betingelserne i låneaftalen fra 2012 (Grækenland har været under international administration siden den første aftale fra 2010).

	Der skal gennemføres »korrigerende indgreb«, konkluderer trojkaen. Konkret handler det om at »få kontrol over overforbruget i det offentlige sundhedssystem«, styrke skatteinddrivelsen og »bringe reformen af den offentlige sektor tilbage på sporet«. Det kræver, at den græske regering »lever op til de aftalte mål for påtvungne opsigelser«.

	Memorandummet indeholder også formuleringer om at »styrke det sociale sikkerhedsnet, deriblandt gennem målrettede beskæftigelses- og uddannelsesprogrammer med støtte fra EU, og et program, som skal give borgere uden privat forsikring adgang til basale sundhedsydelser«. Ellers bliver grækerne ikke lovet meget. Der er »udsigter til en gradvis tilbagevenden til vækst i 2014«, spår trojkaen og tilføjer: »Forudsigelserne er dog usikre.«

	Et andet punkt på finansministrenes dagsorden var Portugal. Siden låneaftalen i 2011 er landet blevet betragtet som et positivt forbillede, hvad angår implementeringen af trojkaens reformprogram. Men nu begynder det at knibe.

	I sidste uge var den centrumhøjrekoalition, som de sidste to år har dannet regering, tæt på at bryde sammen. Ligesom i Grækenland og Italien opstår der spændinger mellem regeringspartierne, når æren for politiske resultater og skylden for sociale onder skal fordeles.

	Reformprogrammerne, som trojkaen har dikteret i Grækenland og Portugal, og som Italien og Spanien gennemfører frivilligt for at undgå trojkaens direkte indblanding, betyder, at det politiske liv er sat på automatpilot.

	De politiske partier, som har regeret i Sydeuropa og dermed bidraget til krisens årsager, bliver dermed fritaget for forpligtelsen til såvel selvransagelse som fornyelse. Ifølge den spanske avis El País har Portugals regering allerede indledt forhandlinger med trojkaen om et nyt lån og/eller forlængelse af reformernes tidsfrist, men EU-kommissionen benægter.

	»Hvis Portugal ikke genvinder investorernes tillid, må landet bede om en ny redning, hvilket næsten ville være at starte forfra,« skriver avisen Público.

	Det er patientens skyld, hvis krisemedicinen ikke virker, hævder den amerikanske bank J.P. Morgan i en rapport om eurokrisen. Det skyldes bl.a. »svage regeringer«, »beskyttelse af arbejdstagernes rettigheder« samt »retten til at demonstrere, hvis der bliver foretaget upopulære forandringer af det politiske status quo«.

	En krise, der blev forårsaget af politisk afmagt over for manglen på regler på de internationale finansmarkeder, bliver genfortalt, som om problemet var beskyttelsen af borgernes rettigheder i de sydeuropæiske landes forfatninger.

	Problemet er snarere, at de politiske eliter i Sydeuropa har svigtet, og at spareprogrammerne fungerer som deres redningskrans, fordi resten af Europas økonomiske og politiske elite betragter bankøkonomernes forklaring som sund fornuft. Sydeuropas politikere kunne ikke håbe på bedre støtte til at ændre forfatningerne, som skulle beskytte borgerne mod magtkoncentrationer, ulighed og privatisering af fælles goder.

	Internt i trojkaen er der dog en begyndende erkendelse af, at reformerne til dels har været modproduktive:

	»Budgetmålsætningerne blev stadig mere ambitiøse, da nedturen overgik forventningerne,« hedder det i et fortroligt dokument fra IMF, som blev lækket til amerikanske medier for en måned siden. Ifølge de oprindelige fremskrivninger skulle Grækenlands økonomi have oplevet en sammentrækning på 5,5 procent, men den græske økonomi er siden spareprogrammets begyndelse blevet hele 17 procent mindre. Arbejdsløsheden er på 25 procent og ikke på 15 procent som forudset. Samme tendens i Portugal. Derfor er det efterhånden sandsynligt, at der vil blive slækket på betingelserne i forhold til disse skyldnerlande, men først efter det tyske valg i september.
",0.0,9. juli 2013,"	Reformprogrammerne, som trojkaen har dikteret i Grækenland og Portugal, og som Italien og Spanien gennemfører frivilligt for at undgå trojkaens direkte indblanding, betyder, at det politiske liv er sat på automatpilot."
13077,/debat/leder/2010/12/leder-svage-amerikanske-praesident,Den svage amerikanske præsident,Annegrethe Rasmussen," KØN ER DEN ikke, Barack Obamas aftale med den Republikanske partiledelse om en to-årig, midlertidig skattelov, der skal træde i kraft 1. januar. Aftalen vil stimulere den svage amerikanske økonomi gennem bibeholdelsen af samtlige de skattelettelser, som George W. Bush iværksatte for snart 10 år siden - også for de allerrigeste amerikanere. Suppleret med yderligere lettelser af indkomstskatten for de lavtlønnede og for folk i beskæftigelse, der får lettet den såkaldte
payroll tax(som finansierer en række sociale ydelser) samt endelig en forlængelse af arbejdsløshedsunderstøttelsen for de langtidsarbejdsløse med 12 måneder.
Hele baduljen koster ca. 900 milliarder dollar, hvoraf skattelettelserne står for de 801 milliarder. Det er dyrere end stimuluspakken fra 2009. Og eftersom loven vil blive 100 procent finansieret gennem yderligere gældsættelse - udpumpning af en billion lånte kinesiske dollar - så udstiller loven også alle påstande om at ville højprioritere > reduktionen af den kolossale amerikanske offentlige gæld som tomt skuespil uden bund i den politiske realitet.
DEN REALITET handler først og fremmest om, at præsidenten (som i forvejen har langt mindre magt, end de fleste danskere antager, at han har) i fremtiden kun kan få politik igennem Kongressen, hvis den > nye republikanske, og mere synligt konservative, majoritet i Repræsentanternes Hus, er med ham.
Hvilket den selvfølgelig ikke er, men når det gælder skat, er det til gengæld også en del af den politiske realitet, at et forhandlingssammenbrud ikke er en politisk mulighed. > For hvis der ikke ligger en underskrevet lov klar 31. december, vil samtlige amerikaneres skat stige, og det kan især den hårdt ramte brede middelklasse og de dårligst lønnede ikke tåle. Ud over den personlige ruin for hundredtusindvis af familier vil en kraftig > kontraktion af hele samfundsøkonomien også torpedere den aktuelle svage forbedring af økonomien, hvilket igen vil få arbejdsløsheden til at eksplodere.
Den demokratiske base har anklaget præsidenten for at give efter for hurtigt og for at være uden rygrad. Obama har arrigt kaldt sine kritikere for »selvretfærdige symbolpolitikere«.
Stemningen er iskold, og da forhandlingerne om loven startede torsdag i denne uge, startede demokraterne med at stemme imod. Ved et internt møde i den demokratiske caucus blev vicepræsident Joe Biden mødt med buhråb og fællessang med omkvædet »bare stem nej«.
I VIRKELIGHEDEN er den demokratiske vrede ikke i sig selv dårlig for Obama. Hvis skatteaftalen glider igennem Kongressen ved hjælp af republikanske stemmer, mens en portion venstre-demokrater stemmer imod, vil det vise, at præsidenten faktisk har besluttet sig for at lede nationen og ikke bare det demokratiske parti. Frem mod et muligt genvalg i 2012 har han brug for at vinde de uafhængige vælgere tilbage, som pt. har vendt ham ryggen.
Men hvad med påstanden om at være republikanernes gidsel? Her ville det unægteligt have klædt Obama med større talent for poker. Som Steven Pearlstein skrev i Washington Post onsdag, har vi set »det forkerte drama« udspille sig. I stedet for de hurtige indrømmelser skulle Obama have nægtet. > Repræsentanternes Hus (der fortsat måneden ud har en stor demokratisk majoritet) ville så have vedtaget det demokratiske forslag om at afskaffe skattelettelserne for de rigeste og vedtaget skattelettelser til middelklassen, en forlængelse af dagpengene samt afgiftslettelser for små og mellemstore virksomheder.
DETTE FORSLAG ville strande i Senatet, men det ville have krævet, at Republikanerne blev i Senatet hen over juleferien, samtidig med at den demokratiske PR-maskine ville have trompeteret højt og længe om de uansvarlige republikanere, der ødelagde julen for amerikanerne og sendte de mange arbejdsløse på gaden for at belønne millionærerne. >
Imens skulle Obama sidde ensom i Det Ovale Værelse, klar til at underskrive loven helt frem til nytårsaften, hvor han enten i triumf kunne have lukket et kompromis eller have siddet tomhændet, mens amerikanerne kunne skyde skylden for sammenbruddet på republikanerne.
Ingen ved, hvordan vælgerne ville have reageret. Men man kunne være endt med noget, der ligner det nuværende kompromisforslag i januar alligevel. Stemningen ville have været desperat, en nødlov kan vedtages i løbet af få dage, og republikanerne ville være endt med betydelige forklaringsproblemer.
DET ER IKKE KUN, som præsidenten påstår, et spørgsmål om politisk teater eller 'symbolpolitik'. Det ville have demonstreret en præsident, der viste lederskab, og som ikke blinker først, når Kongressens nye konservative kamptropper viser tænder.
Dertil kommer, at der er brug for både ny gejst hos demokraterne og for initiativer, der tager den bugnende statsgæld alvorligt, hvis Obama gerne vil genvælges i 2012.
",8.0,11. december 2010,"DEN REALITET handler først og fremmest om, at præsidenten (som i forvejen har langt mindre magt, end de fleste danskere antager, at han har) i fremtiden kun kan få politik igennem Kongressen, hvis den > nye republikanske, og mere synligt konservative, majoritet i Repræsentanternes Hus, er med ham."
10642,/debat/leder/2012/01/raabet-homs,Råbet fra Homs,Lasse Ellegaard," En pensioneret ingeniør fra Homs, der forleden læste avis i det fjerne hjørne i hotel La Cigales lobby i Doha, Qatars hovedstad, var ikke glad trods det glas hvidvin, der støttede avislæsningen. I 50 dage havde han pendlet mellem sovesofaer hos sine to gifte døtre, bosat i emiratet, og det var, syntes han, ikke et normalt liv for en 70-årig. Men omvendt var det umuligt at leve normalt i Homs. At der blev skudt hver morgen og igen hen på eftermiddagen, kunne han leve med, værre var det, at affald hobede sig uafhentet op uden for hans dør, at gasflasker til komfur og varmeovne ikke var til at opdrive, og at selv basale fødevarer var knappe og dyre. »Hvor er det internationale samfund?« spurgte han. »Hvordan kan verden være tilskuer til, at folk slås ihjel? Hvorfor bliver der ikke gjort noget?«
Svaret er ret enkelt: Så længe FN’s Sikkerhedsråds fem permanente medlemmer er uenige om, hvad der skal gøres ved Syrien (for så vidt angår kineserne, om der overhovedet skal gøres noget), er ingeniøren dømt til sit eksil i hotel-lobbyen, det eneste sted i Doha, hvor han uagtet døtrenes gæstfrihed synes, han kan være sig selv.
Men indtil i går, hvor Sikkerhedsrådet igen drøftede situationen i Syrien, har Rusland og Kina blokeret for resolutionsforslag fra Frankrig, Tyskland, Storbritannien og nu også Marokko, og som med baggrund i FN’s Menneskerettighedsråds stempling af Bashar al-Assads regime som skyldig i forbrydelser mod menneskeheden anbefaler sanktioner, våben-embargo og international retsforfølgelse af de ansvarlige efter kapitel 7 i FN-pagten.
Den kinesiske obstruktion er pekuniært motiveret. Kinesernes eksport- og energiinteresser, synlige i de fosforlysende grønne bybusser, der udgør en permanent æstetisk forurening af Damaskus’ bybillede, er i milliardklassen. Kina har siden 2004 investeret voldsomt i den syriske olie- og gassektor (i lighed med russerne) som en brik i Beijings ’Silkevejs-strategi’, der har til formål at øge den asiatiske økonomisupermagts politiske indflydelse i regionen med henblik på ekspansion i Afrika og på sigt i Europa.
Ruslands interesser er historisk af ældre dato. Man kan stadig træffe russisktalende syriske teknikere, akademikere og militærfolk, der mindes ’den gode tid’, før Muren faldt, og de efter endt uddannelse i Sovjetunionen vendte hjem til fede lederjob i Hafez al-Assads Baath-socialistiske paradis med minareter. Da Bashar al-Assad arvede sin fars paradis i 2000 — ved hjælp af en rask forfatningsændring, der nedsatte aldersgrænsen for syriske præsidenter til 34 år, Bashars alder på det tidspunkt — var Rusland i gavehumør og eftergav Syrien en gammel gæld på 10 mia. dollar for militært isenkram. Og blev belønnet med nye våbenordrer og koncessioner i den syriske gas- og oliesektor.
Desuden har russerne en strategisk interesse som lejer af en flådebase i Tartous, deres eneste uden for egne farvande, der enten er tilfrosne eller lukket inde af NATO-Tyrkiets Bosporus-stræde. Tartous-basen henlå i årevis som et levn fra Den Kolde Krig, men fra 2009 har 600 russiske teknikere været i gang med at renovere og udbygge den, og det var næppe helt tilfældigt, at hangarskibet ’Admiral Kuznetsov’ anduvede Tartous for nylig på et broderligt besøg — og samtidig med, at amerikanske flådefartøjer lod sig se ud for den syriske kyst. Rusland har åbenlyst leveret våben og ammunition til Syrien, og i sidste uge skrev de to lande under på leverance af 36 Yak-1390-kampfly til Bashar al-Assads luftvåben.
Indtil videre modsætter russerne sig resolutioner, der svækker det syriske regime — også på grund af læren fra Libyen, hvor NATO efter russernes mening gik langt udover FN-mandatet. Der er dog tegn på, at Moskvas tålmodighed er ved at være slidt. Kremls Mellemøstudsending, Mikhail Margelov, har luftet irritation over, at »både opposition og regime ikke hører efter« velment russiske rådgivning, og Margelov blev efter det russiske veto mod et resolutionsforslag i oktober citeret for, at »Rusland ikke kan gøre mere for Syrien.«
Moskva er heller ikke fornøjet over det syriske regimes håndtering af de arabiske observatører, der blev trukket tilbage i sidste uge efter en mislykket mission, som Rusland bifaldt i håb om, at den ville føre til forhandlinger mellem opposition og regime om en blød landing på krisen. Kreml har omhyggeligt undladt at kritisere den arabiske fredsplan, der fordrer Bashar al-Assads tilbagetræden til fordel for Farouk al-Sharaa, vicepræsidenten, der får til opgave at forhandle om en samlingsregering.
Den russiske bekymring signalerer en mulig opblødning, når Sikkerhedsrådet, mens dette skrives, træder sammen for at drøfte et nyt resolutionsforslag, baseret på den arabiske fredsplan. Ganske vist har russerne tidligere fremlagt deres egen resolution, der placerer ansvaret for volden på begge sider, og som ligestiller konfliktens parter, hvorfor den blev afvist af Vesten. Men noget peger på, at der er ved at komme skub i processen — om det skub så er tilstrækkelig til, at ingeniøren i Doha kan vende hjem til Homs og være sig selv, vil vise sig. Alternativet er et kaos, der vil brede sig til hele regionen.
",0.0,31. januar 2012,"Indtil videre modsætter russerne sig resolutioner, der svækker det syriske regime — også på grund af læren fra Libyen, hvor NATO efter russernes mening gik langt udover FN-mandatet. Der er dog tegn på, at Moskvas tålmodighed er ved at være slidt. Kremls Mellemøstudsending, Mikhail Margelov, har luftet irritation over, at »både opposition og regime ikke hører efter« velment russiske rådgivning, og Margelov blev efter det russiske veto mod et resolutionsforslag i oktober citeret for, at »Rusland ikke kan gøre mere for Syrien.«"
10390,/debat/2012/03/saa-yndigt-foelges,Så yndigt at følges,Georg Metz," Da trafikforliget mellem regeringen og Dansk Folkeparti forleden var indgået, interviewedes minister Karen Hækkerup i radioen: Var dette nye samarbejde på det vitale trafikområde nu tegn på, at DF var blevet stuerent? Hvad der kun kan betegnes som en overbærende latter mødte spørgeren.
Poul Nyrup Rasmussens berømte karakteristik af folkepartiet var i Hækkerups øjne ilde anbragt, for ikke at sige tåbelig. Socialdemokraterne med ministerens ord var naturligvis parate til at samarbejde med Pia Kjærsgaard om hvad det så skulle være: de to partier havde meget tilfælles og kunne også finde sammen om indvandrer- og flygtningepolitikken.
Et par dage efter denne meddelelse om den nye værdipolitiske akse i dansk politik fortalte Karen Hækkerup, at hun støtter de kritikere af ægteskabsloven, der forlanger lettere adgang til skilsmisse. Som forholdene er i dag, skal der vold, bigami, bortførelse af børn eller utroskab til for at få skilsmisse på stedet. Mens det således er ligetil at gå hen og blive gift, kan to, der ikke mere elsker hinanden, blive henvist til 6-12 måneders separation, før de slipper ud af hymens lænker.
Eftersom 40 procent af alle indgåede ægteskaber, og trods den tvungne frist, alligevel bliver opløst, kan det næppe siges at være undergravende for samfundets fundament at blive skilt. I så fald ville Danmark jo for længst være kollapset.
Er intet helligt?
Så var det Pia Kjærsgaards tur til at kommentere ideen om lettere skilsmisseadgang:
»Er der dog intet helligt for den røde regering?« spurgte partilederen tyk i mælet: nu-må-vi-da-lige-være-her og skal-vi-da-ikke-også-lige huske på dem, der under separationsperioden besinder sig og bliver sammen, og ægteskabet er samfundets fundament og goddag fru økseskaft. I Kjærsgaards øjne bibringes ægtefolkene ved løftets afgivelse en kristen forpligtelse til at blive sammen, også selv om parterne ikke har mere postelin at smide i hovedet på hinanden, men må vente op til 12 måneder for at kunne komme til at verfe et nyt kaffestel efter den næste i rækken.
Karen Hækkerup er som sagt parat til på den ene side at samarbejde med DF i mere omfattende forstand, og på den anden side til at modernisere ægteskabsloven og bede folketing, stat og kirke om at blande sig mere udenom; hvilket får Pia Kjærsgaard til at bebrejde »den røde regering« dens svigtende sans for det hellige.
Socialdemokratisme
Festligt er det, at folk, der ellers optræder som fortalere for mere frihed fra statslig tvang, ikke mener, at denne frihed gælder, når det drejer sig om noget så personligt som sex og samliv.
CEPOS er imod liberaliseringer, og de svindende Konservative. Og altså Pia Kjærsgaard, hvis gardinpræken vækker minder om en fortid, da pastor Olsen, Vonsild og det radikale frisind sloges om sjælene, og Socialdemokraterne var med i kampen for mere frihed for køn og moral og meget mere.
Nu er det man midt i den rådende socialdemokratiske krise spørger Karen Hækkerup, hvad hun – og Socialdemokraterne – mener med ønsket om samarbejde med DF?
Eller sagt på en anden måde:
Hvorfor er Karen Hækkerup egentlig socialdemokrat?
Hvori er det, at hun og de nu toneangivende socialdemokratiske ledere ser det hævdede værdimæssige fællesskab mellem deres gamle sociale og relativt progressive bevægelse og Dansk Folkeparti?
Vil Hækkerup ikke være så sød at gøre rede for – gerne skriftligt og gerne grundigt – hvorved hun i sit grundsynspunkt på menneskers rettigheder og pligter adskiller sig fra DF?
Ikke fordi denne sag om skilsmisseadgang er særlig afgørende for ret meget, eftersom folk som regel finder ud af at slippe så nemt om ved det som muligt.
Men i princippet burde den berette om to så grundforskellige holdninger, der viser med al ønskelig tydelighed, at kulturkløften fortsat er lige så bred, som Kjærsgaard i klartekst selv siger.
Eller. Eller er det sådan, at der dybest set efterhånden og rent faktisk foreligger et åndeligt holdningsmæssigt og politisk værdisammenfald mellem DF og S, og at den forsimplede og fordomsfulde livsanskuelse, der kendetegner DF’s grundholdninger til en lang række spørgsmål, ja næsten alle, også er Karen Hækkerups og hendes nærmeste partifællers?
At man kan stille dette spørgsmål uden at føle sig mere mentalt ude af balance end vanligt burde i sig selv være et faresignal for det gamle parti, der engang – og uanset en iboende og nu og da vågnende småborgerlig ængstelighed og mistro til oplysning og kritik – trods alt stod for fremskridt, frisind, forstand og fornuft.
Populisme
Socialdemokraterne skulle over for sig selv og en stadig mere undrende og unægteligt vigende vælgerskare forsøgsvis benytte anledningen til at definere hvad der egentlig adskiller dem fra den populistiske højrefløj, som Karen Hækkerup nu så åbenlyst bejler til.
Ja, det er jo så ægteskabsloven, vil de svare, her viser vi frisind og forskel. Men præcis reaktionen på udmeldingen om skilsmisselettelserne viser jo snarere, vil mange håbefuldt mene, at påstanden om sammenfaldende værdipolitiske interesser i virkeligheden hviler på et ugennemtænkt og løst grundlag, og at Socialdemokraterne ikke er helt så tæt på DF som Karen Hækkerup gerne ser.
Snarere end begejstring fra Hækkerups side burde den sag, hun selv ønsker fremmet, men som DF bekæmper, udløse den efterwlyste granskning af holdbarheden i at anprise dette samarbejde og tværtimod isolere DF.
DF er traditionelt revnende ligeglad med langsigtede politiske løsninger. DF fremlægger aldrig eller meget sjældent langsigtede ideer. DF tilbyder, solidt forankret i populismen, med få undtagelser det fordomsfulde vælgerleflende godtkøbsstandpunkt uden dybere distraherende analyser eller belastende viden. Sådan set en ærlig sag: vælgere har, i det omfang de gerne vil forføres, ret til at blive det. Men her over for står eller burde stå Socialdemokraterne, hvis historiske fundament hviler på forestillingen om politisk rimelighed baseret på informerede standpunkter. Er man drillesyg, spores her det fjerne marxistiske udgangspunkt og ’videnskabelige’ samfundssyn.
Render af gårde
Karen Hækkerup og hendes meningsfæller skylder de horder af vælgere, der for tiden løber skrigende væk, at redegøre for, hvorledes hendes holdninger i et parti med et særligt historisk rodnet kan forenes med DF’s uinformerede tilgang til samfundets problemer, som straks viser sig i ægteskabshistorien med Pia Kjærsgaards reaktion.
Den identitetskrise, der nu sønderriver Socialdemokraterne, fordrer at de ansvarlige i hvert fald forsøger at finde ud af, om ikke for andre så for sig selv, hvad deres historie og historiske grundholdning betyder i forhold til at handle og udtale sig som de nu gør.
Med en rodfæstet socialdemokratisk holdning var det jo ikke grebet ud af luften, når Nyrup brugte sit stærke udtryk om DF, hvis historie og politik bør udløse kampinstinktet i det gamle arbejder-, kultur- og regeringsparti. Hvis socialdemokraterne ikke tager den diskussion, og tager den nu, hvor partiet styrtbløder, er det nat med fru Knudsen. Nu er det nemlig ikke længere kun vandrevælgerne, der begærer skilsmisse.
Med udsigt til et mere eller mindre formaliseret samarbejde med DF og Pia Kjærsgaard i en hovedrolle, igen med krav hun tager sig betalt for at få knæsat af Karen Hækkerup, render nu også kernevælgerne af gården. Hurtigere end partiets ledelse kan tælle ned til næste lavpunkt af vælgertilslutning.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",56.0,10. marts 2012," Da trafikforliget mellem regeringen og Dansk Folkeparti forleden var indgået, interviewedes minister Karen Hækkerup i radioen: Var dette nye samarbejde på det vitale trafikområde nu tegn på, at DF var blevet stuerent? Hvad der kun kan betegnes som en overbærende latter mødte spørgeren."
9921,/debat/2012/05/laeserbreve-7,Læserbreve,Informations Webredaktion," Fri hash for røde stemmer
Finn Rudaizky, MBR (DF)
Socialborgmester Mikkel Warming (EL) og overborgmester Frank Jensen (S) er kede af, at j ustitsminister Morten Bødskov (S) netop har afslået Københavns Kommunes anmodning om forsøgsordning med lovlig hashhandel.
De mener begge, at lovlig hashhandel vil gøre det vanskeligt for banderne. Da Frank Jensen var justitsminister afslog han – som den nuværende justitsminister – legalisering af hash.
At Frank Jensen i dag mener noget andet, har bund i kampen om de røde stemmer i København. Så er det åbenbart helt ligegyldigt, at hash er forbundet med en række skadevirkninger.
Den enkelte rus indebærer risiko for angst- og panikreaktioner samt psykotiske reaktioner, forringelse af indlæringsevnen og risiko for trafikulykker.
Længerevarende brug indebærer øget risiko for rygerlunger og lungekræft. Hertil kommer en øget risiko for psykisk sygdom.
Det er foruroligende med en socialborgmester og en overborgmester, som ignorerer sådanne fakta, hvor især børn, unge og udsatte voksne er sårbare i forhold til skadevirkningerne.
God uddannelse til svage unge
Christine Antorini, børne- og undervisningsminister (S)
Merete Riisager fra Liberal Alliance svinger sig 14. maj højt op i indignation over mit såkaldte svigt af unge på den særlige ungdomsuddannelse for unge med særlige behov.
Svigtet skulle bestå i, at vi i et bredt flertal i Folketinget har besluttet at vente et år med at revidere uddannelsen.
Det skyldes nu en helt enkelt årsag: Der er ikke særlig mange unge, der har gennemført uddannelsen endnu. Ved at vente med en eventuel lovrevision har vi ganske enkelt et bedre grundlag at handle ud fra.
Det var et kæmpe fremskridt, da den nye ungdomsuddannelse, der hedder STU, blev gennemført for nogle år siden. Det betyder, at unge med et handicap eller særlige behov også har ret til en særligt tilrettelagt ungdomsuddannelse.
At vi venter med lovrevisionen et år ændrer ikke ved de unges ret til uddannelse. Til gengæld får vi et bedre grundlag til at se, om der skal ske eventuelle ændringer. Til gavn for de unge.
Lettere at købe politisk
Flemming Bengtsson, Brønshøj
Udenrigsminister Villy Søvndal (SF) vil indføre en frivillig mærkningsordning for virksomheder, der importerer varer fra Israel.
Forbrugerne skal målrettet kunne boykotte varer fra israelske bosættelser på Vestbredden. Målet er at tvinge en tostatsløsning igennem, der ikke er forhandlet af konfliktens parter, og i den hjemlige andedam få flere til at boykotte israelske varer, end der allerede er.
Søvndal risikerer, at initiativet kan give bagslag, hvis det gennemføres. For de af os, der ikke boykotter køb af israelske varer, bliver det nemmere specifikt at købe varer fra de israelske bosættelser. Tak til Villy Søvndal.
Er den gal med hukommelsen?
Poul Simonsen, København
Det må være udtryk for falsk beskedenhed, når Morten Bødskov (S) i læserbrev 19. maj skriver, at han ikke alene tager æren for at afskaffe pointsystemet for familiesammenføring.
Hvor længe siden er det, at Socialdemokratiet og SF bakkede op bag VKO i dette spørgsmål, og hvor blandt andet Poul Nyrup, Ole Espersen måtte ud og redegøre for tidligere tiders humane socialdemokratiske politik?
Nu hvor Bødskov er i det humanistiske hjørne, så skulle de radikale og Enhedslisten benytte lejligheden til at stille forslag om, at Villy Søvndal godt må være mod tortur, og at Danmark ikke samarbejder med stater, der bruger tortur mod politiske modstandere og anderledes tænkende. Det er muligt, at man realpolitisk må undtage USA?
Forsvaret i krise
Freddy Hans Pedersen, Major
At indlede tjenestemandssag mod fem officerer er usædvanligt og skyldes dårlig stemning imellem forsvarsministeren og forsvaret. Det er en grotesk og unødvendig sag om, hvorvidt det var 200 eller 500 fanger i Irakkrigen i 2007.
Sagerne i forsvaret hober sig op: Radarsagen, der handler om, om den tidligere forsvarsminister har skjult noget overfor Folketinget. Lukning af Armadillobasen i 2010 handler om, hvorvidt danske soldaters liv unødigt er sat på spil.
Ifølge forsvarsforliget i 2010 skal regeringen fremlægge en evaluering af forliget. Dette er ikke sket. Personelorganisationerne er utilfredse med, at de ikke kan læse analyser.
Medlemmer af ledergruppen undlod senest at søge stillingen som forsvarschef, som nu er besat af en brigadegeneral.
Fyringer og nedlæggelse af et par tusinder stillinger i forsvaret kan ikke sættes i gang, hvis de borgerlige ikke siger ja til midtvejsaftale. Forsvarsministeren har travlt med at løse de mange sager.
Hertil kommer, at forsvaret skal spare tre milliarder kroner.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,22. maj 2012,E-mail *
11949,/debat/2011/06/derfor-hoester-df-indvandrerstemmer,Derfor høster  DF indvandrerstemmer,Simon Haugaard Corydon," For nylig kom jeg og en ven gående på Nørrebro. Efter den ugentlige træning i vores provinsielle diasporaklub, havde vi indtaget en velfortjent kebab og var nu på vej hjem. Klokken var mange, vi havde ikke havde lygter med, så vi blev enige om at trække vores cykler.
Der gik vi så i vores egen verden og snakkede om fodbold og piger. Da solen var gået ned, var det så som så med mennesker på gaden, og hvis der skulle være andre, var de i hvert fald svære at se. Men synlige skulle de blive.
Stadig optaget af vores samtale, mærkede jeg noget hårdt ramme siden af mit hoved. Det viste sig blot at være et æg, og smerten fortog sig  hurtigt, men farten og retningen hvormed det var blevet kastet, gav indtryk af en vis intentionalitet.
I samme øjeblik hørte jeg et latterbrøl og konstaterede, at det kom fra en større gruppe teenagedrenge, der grinte i kor. Jeg var ikke længere i tvivl  ægget ramte ikke tilfældigt. Gruppen gav endda kasteren komplimenter for at have ramt mig i ansigtet.
Jeg prøvede at holde hovedet koldt velvidende, at det formentlig var min reaktion, de efterspurgte. Jeg formåede at undertrykke den i første omgang. Det lykkedes ikke for min ven, der råbte »hvad de mon bilder sig ind?«. Det affødte blot endnu et par flyvende æg, hvorfor jeg sluttede mig til og spurgte »hvad de er for nogle uopdragne møgunger?«
Det skulle vi aldrig have gjort, for snart løb de mod os med hævede næver. Vi glemte hurtigt alt om vores manglende cykellys og tænkte kun på komme væk  og det i en allerhelvedes fart.
Raseri og omsorg
Æggekasteriet kan virke uskyldigt. Som drengestreger. Det er imidlertid meget mere til det.
Det hønsefoster, hvis potentielle liv skulle knuses mod min skal, overlever vi nok  jeg tager gerne et æg i ny og næ, hvis det kan underholde. Men jeg tager ikke ansvar for disse drenges ikkeeksisterende etiske kodeks, og vores måske manglende ditto.
Min forargelse over, at drengene kastede æg efter sagesløse forbipasserende, blev hurtigt afløst af en begyndende omsorg for dem. Hvorfor mon de i deres alder var alene på gaden ved aftentide uden skyggen af voksne i nærheden?
Begge tankemønstre gav mig dårlig smag i munden. Jeg ønsker ikke at se dem som ofre og mig selv som bedrevidende  hvilket det oven i købet viste sig, at jeg heller ikke var.
Samtidig kunne jeg nok se splinten i deres øje, men det forsmåede raseri som det ituslåede æg mod mit øre havde forårsaget hos mig selv, var ikke meget mere helteværdigt.
Min smag i munden blev dog ikke bedre, da jeg efter et par dages granskning forstod, at det jeg mestendels havde fået ud af episoden, var en større forståelse for dem, der stemmer højreorienteret.
Jeg har aldrig sympatiseret særligt med den ene eller anden politiske fløj, men nu begyndte jeg at få en fornemmelse af, hvad der får folk til at bakke op om højredrejede partier.
Indvandrestemme til DF
Min ven, som selv er af anden etnisk afstamning, overvejer nu at stemme på Dansk Folkeparti. Selvom jeg aldrig selv kunne finde på det, forstår jeg ham efterhånden godt. Det er nemlig langt fra første gang, han har været i en situation, hvor hans blotte tilstedeværelse det forkerte sted på det forkerte tidspunkt i de forkerte kvarterer har givet problemer for ham.
For nylig blev han antastet af to drenge med golfkøller ved stien gennem Mjølnerparken. For ikke særlig lang tid siden blev ham og hans storebror og deres etnisk danske fodboldvenner tilbageholdt i et indvandrerkvarter, fordi de ved et uheld havde ramt et 4-årigt barn med bolden.
Da både han og storebroren læser medicin, havde de hurtigt kunnet konstatere, at barnet ikke havde lidt fysisk skade, men var i chok og behøvede trøst og tryghed hos sin familie. Imidlertid var eneste nærværende slægtning en 7-årig storesøster. Først efter at have snakket med adskillige voksne mødte de endelig nogen, som kunne tage sig af det rystede barn. Forældrene fandt de aldrig.
På trods af, at brøderne på denne måde havde taget ansvar for egen handling og handlet overmåde menneskeligt og medborgerligt, blev de alligevel omringet af et dusin mennesker næste gang de kom forbi kvarteret for at spille bold. De andres vrede skyldtes en påstand om, at de skulle have slået et barn.
Da de forsøgte at forklare sig og forlade stedet, blev tilnærmelserne og truslerne kun værre. I sidste ende kom de dog væk derfra, og jeg tror ikke de kommer tilbage  selvom de begge bor lige i nærheden.
Kultur  ingen forklaring
Det er muligt, at nogle nu vil skyde mig i skoene, at jeg skriver ud fra en vestlig værdiforståelse uden sans for de kulturelle forskelle, der kan eksistere såvel grupper som kvarterer imellem.
Det kan der sikkert være noget om. Men så længe undskyldningen for ikke at opføre sig ordentligt, bliver et kulturelt hensyn, mener jeg, at vi som samfund har spillet fallit. Samtidig har vi mistet troen på, at de omtalte mennesker (herunder mig selv) nogensinde har muligheden for at forbedre sig.
Flere af de idealer vi bygger vores forståelse af det ordentlige menneske på, er at finde i langt de fleste civilisationer og verdensreligioner. Derfor er den kulturelle forklaring på problemerne absurd. Derfor er hverken venstrefløjens multikulturelle halalhippieisme eller højrefløjens monokulturelle patent på danskhed en særlig frugtbar løsning på problemerne. Vi skal længere ind i sindet.
Min ven er født og opvokset i Danmark. Han er under uddannelse, har altid fået gode karakterer, hans familie har oplevet en social opstigen, siden de kom til Danmark i 1980'erne, og på vejen op har de altid betalt enhver sit  om det så gjaldt samfundet eller banken.
Han er med andre ord integreret i ordets allermest positive betydning, og nu udøver han sin ypperste borgerpligt ved at stemme ved frie demokratiske valg på det parti, han mener repræsenterer hans interesser bedst. Hvad mere forlanger vi som samfund af ham? Forhåbentligt, at han har lov til at reagere som et menneske, der bliver vred, når han bliver uretfærdigt behandlet. Det må da være det mindste.
DF skaber problemet
Det man imidlertid skal huske på er, at hans mulighed for at få afløb for sine frustrationer er væsentligt mere indskrænket end mit som dansker. Stemmer han på Dansk Folkeparti, stemmer han samtidig på de mennesker, der ser rødt ligegyldigt om de ser en pakistaner, en araber eller en somalier. Men hvad skal han ellers gøre, når der ikke findes politiske alternativer, der tør adressere sådanne problemer på konkret vis?
De få ødelægger det altid for de mange, og ligeså vel som æggekasterne ødelagde vores aften, har Dansk Folkeparti ødelagt meget for dem ved at italesætte dem som en bestemt gruppe, der er i opposition til 'danske værdier'. Det er dog for intet at regne mod den skade, som partiet har forvoldt Danmark.
Således har Dansk Folkeparti skabt et problem, som de selv er blevet løsningen på. Drengestreger er blevet til sociokulturelle problematikker, indvandrere er blevet fremmedfjendske, og danskerne ignorante og ligeglade med denne udvikling. Problemet reproducerer sig selv. Det må da siges at være intelligent politisk design.
Simon Haugaard Corydon er statskundskabsstuderende




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",40.0,29. juni 2011,"Flere af de idealer vi bygger vores forståelse af det ordentlige menneske på, er at finde i langt de fleste civilisationer og verdensreligioner. Derfor er den kulturelle forklaring på problemerne absurd. Derfor er hverken venstrefløjens multikulturelle halalhippieisme eller højrefløjens monokulturelle patent på danskhed en særlig frugtbar løsning på problemerne. Vi skal længere ind i sindet."
9915,/debat/2012/05/laeserbreve-6,Læserbreve,Informations Webredaktion," Unge, der gør en forskel
Birgit Horn, Gandrup
Socialdemokraternes forsvarsordfører udtalte i radioavisen 19. maj, at det er positivt, at unge foretrækker militærtjeneste frem for militærnægtelse.
Det vil sige, at socialdemokraterne foretrækker en ungdom, som frivilligt vælger kæft, trit og retning og undervisning i at slå ihjel, frem for selvstændigt tænkende unge.
Unge, som tager stilling til, hvad de vil, og som måske ligefrem foretrækker at passe børn og ’gøre en forskel’ ved at med arbejde for vores samfund.
I modsætning til den forskel, det påstås, soldaterne gør i Afghanistan med livet som indsats. Hvem der er mest heroisk, kan der være flere meninger om, men at denne regering i det spørgsmål står tilbage for Venstre, som udtalte, at når der er en pligt, må der også være en ret.
Det er bare så pinligt, at vi fattede håb om en anden regering, da vi stemte den forrige ud.
Fejlagtig hetz mod udgivere
Jørgen Burchardt, Danske Videnskabsredaktører
Information skriver 7. maj om priser på videnskabelige publikationer fra akademiske forlag.
Flere ansatte ved forskningsbiblioteker citeres ensidigt for at disse er for dyre, og de fejlagtige oplysninger bringes ukritisk.
Magasinforlaget Elsevier har været anmeldt til Konkurrencestyrelsen, som frifandt dem for misbrug af eventuel dominerende stilling.
I artiklen hedder det at »Elsevier, Springer og Wiley ejer de fleste af verdens videnskabelige tidsskrifter«, men de ejer kun 9 procent af verdens 48.000 akademiske serier.
Kilderne mener at Elsevier i 2010 skulle have haft et overskud på 15 milliarder kroner. Det var dog på 6,7 milliarder kroner; normalt for veldrevne firmaer.
Bibliotekernes fokus på forlagenes økonomi fjerner opmærksomhed fra store besparelser på biblioteksområdet, når forlag leverer alt digitalt.
Cirka 80 procent af verdens udgivere har økonomiske problemer med fortsat at levere kvalitet – heriblandt de fleste danske. Videnskaben kræver alsidig og dybtgående diskussion.
Regeringen driver heksejagt
Hans Peder From, Roskilde
De røde og de radikale har ikke engang været ved magten ét år, og listen af ulykker synes allerede uendelig.
Aktioner mod sort arbejde og illegal arbejdskraft. Ubehageligt fokus på udnyttelse af udenlandske au pair-piger. Aktioner mod brug af firmabiler til festlige formål. Jagt på gemte formuer i udenlandske skattely.
Nu må denne heksejagt høre op. Hvor er vi henne, når pæne velhavende borgeres ulovligheder kriminaliseres? Vi vil have Danmark tilbage.
Bare byg billige boliger
Morten Hindsgaul-Schoop, Brøndby
Flere gange i den sidste tid har nordsjællandske kommuner med Gentoftes borgmester, Hans Toft (K), i spidsen, været ude og klage deres nød over den nyeudligningsreform.
Det er nemlig urimeligt og direkte forrykt, at velhavendekommuner nu skal betale mere til udkantskommuner og den københavnske vestegn, forstår man.
Må jeg foreslå Hans Toft en løsning: Byg nogle almennyttige boliger og reserver dem til mennesker med lave indkomster.
Så er problemet løst, og Gentofte Kommune behøver fremover ikke i samme grad at betale til mindre velstillede kommuner. Ingen hokuspokus, kun retfærdighed.
Vind og vand i Afrika
Thorkil Søe, Gentofte
21. maj skriver Information om vindkraft i det nordlige Kenya. Det er fint, specielt hvis man som i artiklen kan få det for 45 procent af prisen for anden elektricitet uden åbne eller skjulte tilskud.
Men nu, hvor Vestas skal fremhæves, har man vist glemt, at Afrika er stort og har et enormt uudnyttet potentiel i form af vandkraft.
Ikke NemID, men dårlig idé
Michael K. Carlsen, Charlottenlund
Jeg har netop læst på Jyllands-Postens hjemmeside, at NemID med et pennestrøg – eller et museklik – afskærer alle Macintosh-brugere, der har en fire år gammel eller ældre computer med styresystemet OS 10.5 fra at benytte funktionen.
Det sker på et tidspunkt, hvor den offentlige service går over til digitalisering, så man ikke længere kan henvende sig personligt eller telefonisk hos for eksempel Skat.
Det er en skidt forretning, det offentlige har gjort med et privat firma.
For mange mennesker vil det betyde en udgift på flere tusinde kroner, og ikke mindst – og igen – de ældre mennesker kommer i knibe.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,23. maj 2012,"Det er nemlig urimeligt og direkte forrykt, at velhavendekommuner nu skal betale mere til udkantskommuner og den københavnske vestegn, forstår man."
6513,/debat/leder/2013/10/xi-jinping-ingen-reformator,Xi Jinping er ingen reformator,Martin Gøttske," 
	Hvem var denne mand, som var Kinas nye leder? Xi Jinping var en gåde, da han sidste november blev kommunistpartiets – og dermed Kinas – nye chef. Håndgribelige tegn på, hvad han ville bruge magten til, var forsvindende få. Optimister så i ham en reformvenlig politiker, som endelig kunne bringe nye politiske vinde til Kina, mens pessimister mente, at han ikke ville have viljen til at ændre på systemet – og heller ikke styrken. For faktisk lod han ikke til at være nogens foretrukne kandidat til lederposten. De forskellige fraktioner i partiet havde deres egne favoritter, som dog ikke kunne opnå tilstrækkelig samlet opbakning, og da Xi stod tilbage som den eneste mulige kompromiskandidat, ja, så blev det altså ham. Det virkede dermed ikke som om, han havde en synderlig solid magtbase.

	Men som man kan læse i Information i dag, så har Xi Jinping efter under et år på topposten yderst effektivt fået hamret sin magt i partiet på plads. Han er allerede nu en stærk leder. Den stærkeste i årtier. Gennem storstilede ideologiske kampagner, en knaldrød retorik, ordineringen af maoistisk selvkritik til partimedlemmer og en omfattende korruptionskamp har han indgydt en frygtbaseret disciplin i partiet, som burde gøre det lettere for ham at tvinge sine politiske mål igennem partiapparatet.

	Men hvad vil han bruge sin styrkede platform til at få trumfet igennem? Kunne det være politiske reformer? Det var der håb om, da han kort efter sin tiltræden slog fast, at ingen person eller organisation skulle være hævet over loven eller landets forfatning. Betød det mon, spurgte liberale forventningsfuldt, at han var klar til at lade det ellers altbestemmende kommunistparti tøjle af det juridiske system, og at partiet endelig ville begynde at respektere de rettigheder, bl.a. ytringsfrihed, som landets forfatning rent faktisk lægger op til?

	Svaret lader nu til at være et klart nej. På trods af Xi Jinpings udmelding, så er respekten for forfatningen netop et af de emner, som partiet, ifølge et internt dokument, har forbudt bliver diskuteret offentligt. Adskillige aktivister og jurister er blevet arresteret og fængslet for at advokere for beskyttelsen af kinesernes forfatningsbestemte rettigheder. På det interne dokuments liste over forbudne emner er også universelle værdier, pressefrihed, borgerrettigheder og frie domstole.

	I august gik Xi selv direkte til angreb mod liberale og forestillingen om et mere åbensindet parti. Partiets magt står over alt andet, skulle han ifølge rapporter have sagt, og samtidig mente han, at der skal »slås hårdt ned« på »reaktionære intellektuelle«, som »angriber og bagvasker kommunistpartiets styre«. Desuden har styret iværksat en kampagne mod dissens på internettets sociale medier. Populære liberale bloggere og forretningsfolk er blevet arresteret og er blevet tvunget til ydmygende tilståelser sendt på tv.

	At Xi Jinping ikke lader til at ville afgive noget af partiets kontrol kan vise sig yderst farligt. Det kan kun føre til yderligere uro i landet, som allerede er plaget af tusindvis af protester og en utilfredshed, som i sidste ende bunder i den manglende folkelige kontrol med partiet og dets kadrer. Tag for eksempel korruptionskampen. Jo, det er positivt, at Xi Jinping slår ned på den udbredte korruption i partiet, som befolkningen ser som et af samfundets største onder. Men indsatsen vil næsten uundgåeligt falde til jorden, da partiet ikke er i stand til effektivt at kontrollere sine egne. Det er blevet bevist igen og igen. Problemet kan kun blive løst, hvis bl.a. domstolene bliver uafhængige, og kontrollen med pressen løsnes. Noget som Xi Jinping tydeligvis ikke virker interesseret i.

	Men det vil i stor grad øge spændingerne i samfundet og underminere respekten for Xi Jinping, når det går op for befolkningen, at han – ligesom sine forgængere – ikke kan løse et problem, som han i så stor grad har baseret sin legitimitet på.

	Xi Jinping er nu ikke en lige så stor gåde, som han var i november sidste år, men det vi nu kender til ham, lover ikke godt for fremtiden. I stedet for at gøre systemet mere ansvarligt over for befolkningen lader han i stedet til at være mest interesseret i at konsolidere sin magt og sikre kommunistpartiets ubestridte lederskab.
",0.0,7. oktober 2013,"	Svaret lader nu til at være et klart nej. På trods af Xi Jinpings udmelding, så er respekten for forfatningen netop et af de emner, som partiet, ifølge et internt dokument, har forbudt bliver diskuteret offentligt. Adskillige aktivister og jurister er blevet arresteret og fængslet for at advokere for beskyttelsen af kinesernes forfatningsbestemte rettigheder. På det interne dokuments liste over forbudne emner er også universelle værdier, pressefrihed, borgerrettigheder og frie domstole."
8980,/debat/2012/10/hvordan-kan-fagforeningerne-vinde-medlemmerne-tilbage,Hvordan kan fagforeningerne vinde medlemmerne tilbage?,Mathias Harboe," Vi har undervejs i vores serie om fagforeningerne modtaget mere end 130 ideer, råd og kommentarer til fagforeninger fra læsere, der har tager afsæt i deres egne erfaringer. Vi har redigeret og samlet et udvalg her. 
1: Oplysning, oplysning, oplysning!
Er vi blevet historieløse? Ligger fagbevægelsens sejre for langt tilbage i historien, eller hører vi ikke nok om nutidens kampe? Og er vi egentligt klar over, hvad der ville ske, hvis ikke vi havde fagforeningerne? Da debatten på Vejlegårdskonflikten raserede i sommers efterlyste flere i fagforeningsmiljøet, at den danske arbejdsmarkedsmodel og fagforeningernes rolle kommer på skoleskemaet. Fagforeningens medlemmer er med på ideen og giver gode råd her.
Kære fagforening, forklar til alle ikke-medlemmerne, at de med et medlemskab kan gøre en god gerning, hjælpe andre, hjælpe kommende generationer, tage ansvar, give tilbage til andre som kæmpede før os og udvise samfundssind. Anonym studerende

Læs flere ideer, råd og kommentarer her
Appellér til fællesskabsfølelsen
Anonym, ikke medlem af en fagforening, studerende
Hvis I, kære fagforeninger i stedet for at fortælle om indkøbsordninger med lidt rabatter i supermarkeder og hos ostehandleren, skrev og fortalte til medlemmer, at »nu har du med dit medlemskab været med til at hjælpe arbejdsmand Peter og kontormedarbejder Susanne med at få ordentlig løn, og i øvrigt sørget for, at danskere har så og så gode forhold i forhold til...«, så ville folk måske melde sig ind igen. Medlemskab af en fagforening kan og skal aldrig være en bonus for den enkelte.
Så kære fagforening, forklar til alle ikke-medlemmerne, at de med et medlemskab kan gøre en god gerning, hjælpe andre, hjælpe kommende generationer, tage ansvar, give tilbage til andre som kæmpede før os og udvise samfundssind.

Oplys om fagforeningernes rolle I
Anonym
Oplysning, oplysning og oplysning!: Hvorfor er vi der, hvor vi er i dag? Hvorledes er goder som vi tager forgivet, såsom barsel, pension, etc. forhandlet på plads?
Konsekvensorientering: En realistisk opremsning af mulige scenarier for en ikke organiseret arbejdsstyrke. Hvad ser man i lande hvor der ikke har været en fælles kamp, eller hvor den nedbrydning af fagforeninger skete langt tidligere end herhjemme?

Oplys om fagforeningernes rolle II
Henning Melgaard, BUPL, pædagog
Kontingentet skal ikke sænkes. Fagforeningerne skal lave et oplysningsarbejde, for at forklare borgere i Danmark, om fagforeningernes historiske baggrund, og den rolle fagforeningerne spiller. Uden fagforeninger har arbejdsgiverne frit spil. De rettigheder lønmodtagere i dag tager for givet, er resultatet af en lang kamp.

Fremhæv resultaterne
Else Modvig, 3F, industriarbejder
De skal gøre deres kerneydelser endnu mere synlige, og benytte enhver lejlighed til at gøre opmærksom på de ting der er skabt i fællesskab. Et område der er ganske forsømt i pressen, er det kæmpearbejde der gøres på erhvervsskoler og handelsskoler fra bl.a. HK, 3F og Dansk Metal - det koster altså at have indflydelse på undervisningen, rammer og målsætninger. I det hele taget skal man ""prale"" lidt mere af det der arbejdes med i dagligdagen - eks. razziaen på udenlandsk indregistrerede skibe - men også det arbejde der gøres på byggepladser i samarbejde med eksempelvis Arbejdstilsynet. 

Hold fast i flexicurity
Casper Rækjær, Dansk Magisterforening, webudvikler
Først og sidst skal fagbevægelsen stå fast på flexicurity. Hvis det kræver forhandlings-sammenbrud, blokader - ja, generalstrejke, så er det vel det vi gør. Den danske model kommer alle til gode, både lønmodtager og arbejdsgiver. Det er bevægelsen vigtigste opgave at kommunikere det klart ud og sikre opbakning til at gøre det nødvendige, så vi bevarer et fleksibelt arbejdsmarked i Danmark.

Brug Facebook
Ditte Brøndum, Dansk Socialrådsiverforening, socialrådgiverstuderende
Historiefortællingen omkring den danske model har været mangelfuld, som ung i dag, har man ikke en opfattelse af, arbejdsmarkedet som et sted, der indeholder modsætninger, som ikke altid falder ud til fordel for arbejdstageren. Dette er en meget vigtig historie at få fortalt, og udfordringen ligger i at fortælle den uden, at virke formynderiske.
Det er vigtig, at befolkningen forstår forskellen på at have et organiseret arbejdsmarked, og ikke at have. Der er nok at skræmme eksempler, fx at working poor begrebet er genopstået i lande som Tyskland. Men efter min opfattelse, vil skræmmeeksempler ikke kunne gøre arbejdet. Det er vigtig, at de unge generationer kan identificere sig med fagbevægelsen. Historien om fællesskab skal fortælles så den passer ind i en moderne og individpræget kontekst. Her er det nærliggende at benytte sig af de sociale medier.  

Mere personlig kommunikation
Anonym, DSR, sygeplejerske
Mit råd er at I sender en mail ud til jeres arbejdsløse medlemmer hver 14 dag, en mail fuldstændig fri for ""visionære taler"", ""begreber som innovation, velfærd, kvalitet, konkurrence"" og i stedet fokusere 100% på hvad I konkret har gjort for jeres medlemmers. Ubrugelige referater om ""spændende og visionære"" samarbejdsmøde med den ene og den anden regionslakaj - bedes også frabedt.
Konkret handling. Et konkret job tilbud til Hr. Hansen - og ikke henvisning til en hjemmeside med 300 ubrugelige jobannoncer tak.

Decentralisér
Ann Thorsted, Danmarks Lærerforening, konsulent
Jeg tror at fagforeningerne skal åbne sig mere - en slags trepartsforhandlinger med det omgivende samfund. Det er et stort problem, at fx 3F afdelingerne er nedlagt mange steder - jeg tror der er brug for en decentralisering i stedet for, så man igen kan komme i kontakt ikke kun med medlemmerne men med lokalsamfundet.

Fagforeningerne skal frem i skoene
Anonym, DSR, studerende (tidligere beskæftiget)
En samlet fagbevægelse har længe været nærmest usynlig, men kun bestået af sporadiske små ""hip"" fra de enkelte selvstændige fagforeninger og a-kasser. Min egen fagforening DSR har eks. stort set virket anonyme i forbindelse med de problematikker der eksisterer vedrørende arbejdsløse eller mht. sygedagpengeproblematikken der totalt bliver negligeret i hele denne debat. Personligt er jeg dybt skuffet over at være medlem af en organisation der indtil nu har virket fuldstændigt passiv.

Fagbevægelsen skal være proaktiv
Anonym, Dansk Magisterforening, løstansat akademiker
For mig ser det ud som at der er brug for at fagforeningerne arbejder langt mere strategisk stramt med deres kerneområder både internt og eksternt. Det er vigtigt at fagforeningerne gør dette arbejde løbende og kommer meget tidligt ud og kan være proaktive i offentligheden FØR politikerne begynder at positionere sig i forhold til problemerne.

Få fat i de unge
Kristian Dam Hove, 3F, Studerende og arbejdsløs
Prioriter at få fat i folk imens de er unge, ud og holde oplæg omkring vigtigheden af fagbevægelsen på skoler. Der er masser af retorisk dygtige unge i fagbevægelsen der med glæde vil hjælpe.

De unge skal forstå, at fagforeningen bakker dem op
Søren Ward Sørensen, Frie Funktionærer, speditør
Det er vigtigt at de ""gamle"" rigtige fagforeninger forstår at ""brande"" sig selv med de ting som de står for. Det er jo de unge vi skal have med, så derfor skal de tiltales i det sprog de forstår. Ligeledes er det vigtigt at fremhæve at funktionen i ""Den Danske Model"" jo ikke er hverken sort eller hvid - men der er nu engang forskel på arbejdsgiver og arbejdstagers interesser og vigtigheden af at man har en organisation i ens ringhjørne skal fremhæves uanset politisk overbevisning.

Forklar worst-case for den enkelte
Anonym, arbejdsløs
Man skal gøre det helt krystalklart hvad det i yderste konsekvens kan betyde hvis uheldet er ude både her og nu og på sigt. Hvis Politiet kunne vælges fra og til f.eks. ville folk kunne komme i en alvorlig nødsituation uden at kunne få hjælp. Man må gøre det helt klart hvad det i yderste konsekvens betyder at være sin egen lykke smed.

Fagbevægelsen har kæmpet for goderne
Børge Bjerg, HK, kontormedarbejder
Selvfølgelig har fagforeningerne da noget at tilbyde. Spørg Susan Voigt (der ikke er medlem af en fagforening og som som blev portrætteret i avisen 1. oktober 2012, red.) om hun ikke har en rigtig dårlig smag i munden når hun nyder friheden under ferien. Selve ferien (5 uger) blev lovbestemt efter massive krav fra fagbevægelsen. Den 6. uge (særlige feriefridage) er rent overenskomststof. Dvs. det er fagforeningerne, der har forhandlet sig frem til den - og det nyder Susan bare som nasser, for hun vil ikke yde det økonomiske bidrag, der gør at fagbevægelsen har midler til den slags forhandlinger. Spørg Susan om hendes pension. Den er sgu ikke dalet ned til hende ud af den blå luft. Endelig kan man jo spørge om hun mener hun - fra bunden af - ville kunne forhandle sig frem til den løn hun får i dag? Løn under sygdom. Løn under barsel. Løn på SH-dage. Intet af dette har hun bidraget til, men hun vil gerne nasse på goderne. Puh-ha...

Fagbevægelsen kan beskytte mod outsourcing
Anonym, ikke medlem af en fagforening, studerende
Jeg så gerne at især LO gad at påvirke ILO til at igangsætte en omfattende kampagne for at sætte lønniveauet OP i 3. verdenslande for de faggruper der er truet af outsourcing i DK. Vi hverken kan eller skal engagere os i en ""Race to the bottom"". Den kinesiske arbejder bør have samme lønniveau som os for samme arbejde, indtil der ikke længere er et lønincitament for outsourcing.

Fagbevægelsen sikrer ordentlige forhold
Ulla Boje Jensen, IDA, driftschef
Alle bør være med i en fagforening. De er ikke alle lige gode, men hvis vi ikke havde dem, ville vores løn- og arbejdsvilkår været rigtig dårlige. Det er jo fagforeningerne, der sikrer en ordentlig løn men også de mere ""bløde"" områder: Barsel, ferie, barns sygedag, orlov, osv, osv.

Skab socialt sammenhold
Anonym, BUPL
Fagforeningerne skal skabe tradition for at mødes i fagforbundet/klubben måske gennem en julefrokost med lidt politisk gejl og en sommerfest med taler og fælleshygge ved lejrbålet/stranden osv. Og man skal gøre noget for den følelsesmæssige tilknytning, og give folk en fornemmelse af at de får noget løbende som er til at se, desuden bør de finde et smukkere navn som taler til følelserne.

Udvælg tillidsmænd med omhu
Jack Køhler, Krifa
Tillidsmænd og arbejdsmiljørepræsentanter skal igennem en ansættelsessamtale og evt. gennem test, der påviser at de er egnet til den funktion. De skal være gode til at kommunikere både skriftlig og mundtlig. De skal have forståelse for både organisationskultur og kulturelle forskelle blandt mennesker.
Tillidsmænd og AMR er en form for ""salgsfolk"" for fagforeningen og det er vigtigt at disse personer er klædt ordentligt på. De er udgangspunktet for at få flere medlemmer, da de jo er en form for rollemodeller.

Kom ud på uddannelsesstederne
Kristina Kristensen, Dansk Journalistforbund, ledig
Stå fast på deres kerneværdier! Og formidl dem. Vær til stede på uddannelsesinstitutionerne og kom med et godt tilbud til de studerende, så de allerede bliver medlemmer her. Dansk Journalistforbund tilbyder fx studerende pressekort og deres medlemsblad for ca. 100 kr. om måneden, hvilket betød at jeg og mange medstuderende allerede under uddannelsen blev medlemmer.

Understreg fagforeningens rolle i velfærdssamfundet
Anonym, HK
Det haster med at få de sidste bind af Pelle Erobreren filmatiseret. Der er også brug for en DR historieserie om arbejderbevægelsen i TV i bedste sendetid.Unge mennesker har ingen kendskab til arbejderbevægelsens historie. De unge mennesker tror desværre at velfærdssamfundet er kommet ""med storken"" - og de fatter ikke hvor let det kan demonteres.Socialdemokratiet og LO har glemt at fortælle historien. 

Lav tegnefilm om prisen for et uorganiseret samfund
Anonym, Danmarks Lærerforening, ledig lærer
Lav en tegnefilm. Med al respekt; den del af medlemmerne som går efter kortsigtet økonomisk gevinst er folk uden historisk bevidsthed og politisk engagement og viden og klassekamp. Tegnefilm er påkrævet.
En god ide er også at demonstrere perspektiverne ved ""faneflugt"" i en større sammenhæng. Anskueliggør og vis tydeligt i en Pixie-version at det muligvis på kort sigt betaler sig for den enkeltes økonomi at skifte fagforening, men at det på langt sigt med overvejende sandsynligvis medfører lønnedgang, faglige forringelser og feudale forhold.

Fortsæt kampen
Erling Thaysen Pohl, FOA, pædagogmedhjælper
De skal erkende, at de har sejret ad helvede til, hvis de ikke tager kampen op igen. En kamp vi ser aldrig stopper. Jeg så min far føre den, og jeg prøver, efter bedste evne, at lære den videre til mine børn, der er organiserede i rigtige fagforening inden for deres arbejdsområder.

Samarbejd på tværs af fagforeninger
Steen Christensen, AAK/Djøf, ledig – afskediget lagermedarebjder på grund af sæsonudsving
Sammenhold og samarbejde gør stærk og er garanti for bedre arbejdsvilkår. Den fagpolitiske egoisme SKAL elimineres til gavn for fællesskabet og en bedre (endnu) forhandlingsposition.

Informationsarbejdet har fejlet
Niels P. Sønderskov, Lederne, jobsøgende konsulent
Ja, alle har en faglig interesse, som de kan forene sig om, men dem, der har brug for kollektive overenskomster burde, ligesom i gamle dage, holde hinanden op på det fælles ansvar gennem fagforeningen. Der er gået noget helt galt for dem, der ikke har hørt efter i samfundsfag, eller også har deres lærere været inkompetente og uvidende. Desuden har fagforeningerne svigtet informationsopgaven.

Genfind parolerne
Susanne Jann
Fagforeningerne bør finde de gamle paroler som solidaritet lighed og fællesskab frem igen i stedet for at overlade medlemmerne til sig selv og deres problemer når de bliver syge og arbejdsløse og ny parole kunne være SAMMEN ER VI STÆRKE eller DU ER IKKE ALENE

Tilbage til rødderne
Rasmus Keis Neerbek, Danmarks Lærerforening, fuldtidsbeskæftiget
Ja, fagforeningerne er vigtige! Men de skal finde tilbage til rødderne, mere kamp, mere kant. Lidt besynderligt at i takt med at forbund fusionerer og bliver større, så bliver fokus mere og mere snævert og navlebeskuende. Savner en fagbevægelse, der ser sig selv som en samfundsforandrende kraft - man er blevet en del af systemet.

Folk ved ikke selv, at de gerne vil være med
Steen Christensen, HK, LO arbejdsmarkedskonsulent
LO fagforeningerne, som er de overenskomstbærende fagforeninger, har i allerhøjeste grad noget at tilbyde alle på arbejdsmarkedet. Jeg er sikker på, at ansatte i Danmark gerne vil være med i en rigtig fagforening, og ikke være kunde i en forretning. Jeg er enig med LO næstformand Lizette Risgaard i, at der er en stor udfordring i at bevidstgøre borgerne om vigtigheden af at være medlem i en rigtig fagforening. Og jeg er helt enig med Henning Jørgensen, CARMA i, at de fleste ude på arbejdspladserne venter på fagforeningernes besøg. De vil jo gerne snakke med fagforeningerne og være medlemmer.
LO fagbevægelsen kan noget og vil noget - vi vil udvikle Danmark så der er plads til alle.

2: Kom ud på arbejdspladserne
Den reelle kamp for at undgå medlemsflugten foregår ikke i medierne, men i stedet ude på arbejdspladserne. Samtidig skader de mange fusioner det faglige tilhørsforhold mellem medlemmer og forening. Fagforeningerne er stigende grad usynlige på de danske arbejdspladser, mener flere læsere og inviterer på besøg.
Kom ud på skoler og arbejdspladser og investér i organisatører der kan fortælle om fagbevægelsen og den danske model! Morten Staugaard, 3F, lagerarbejder

Læs flere ideer, råd og kommentarer her
Forøg synlighed
Morten Staugaard, 3F, lagerarbejder
Være meget mere synlige! Kom ud på skoler og arbejdspladser og investér i organisatører der kan fortælle om fagbevægelsen og den danske model! De er alt alt for lidt synlige!

Kom ud på arbejdspladserne
John Hedegaard Olsen, Danmarks Lærerforening, folkeskolelærer
Kom ud på de enkelte arbejdspladser og fortæl om fagforeningens arbejde

Ud på arbejdspladsen
Bo Biering, FOA, arbejdssøgende
Fagforeningerne skal ud i den praksisnære virkelighed på de enkelte arbejdspladser. Fagforeningernes problem er, at de har forladt arbejdskampen og nu er reduceret til varetagere af de enkelte arbejdstageres ""private kapital"" og den er jo i denne senmoderne virkelighed gået hen og blevet meget flydende. Fagforeningerne må derfor i fællesskab genopfinde meningen med ord som solidaritet og sammenhold.

Fagspecifikke foreninger er at foretrække I
Jesper Bested Madsen, Dansk El-Forbund, tillidsmand og elektriker
Personligt ser jeg helst en fagforening der specifikt varetager den faggruppe som jeg tilhører, altså en for folk som arbejder med elektricitet. Men i et demokratisk samfund er det jo i sidste ende flertallet som bestemmer. Iøvrigt er jeg særedeles godt tilfreds med den fagforening jeg er medlem af, Dansk El Forbund. Hvis jeg skulle kunne aksepatere at være i en stor fagforening med flere faggrupper, skal den om døbes til et andet navn, som klart og tydeligt signalere at den indeholder flere faggrupper. Jeg kunne forestille mig et navn som, ""Forbundet for håndværkere"" eller ""Forbundet Metal Energi og Elektricitet"".

Fagspecifikke foreninger er at foretrække II
Jens Bang, Dansk El-Forbund, serviceteknikker
Fagforeningen skal samle og repræsentere de mennesker, der har samme jobsituation - styrke fagligheden og være garant for, at der ikke kommer til at mangle uddannet arbejdskraft inden for faget

3: Drop forbindelse til partierne
Tiden er løbet fra den traditionelle forbindelse til venstrefløjen. Socialdemokraterne oplever et vælgertab, der kan sidestilles med fagforeningernes medlemstab, og tiden kan være kommet til at kappe båndene til et politisk parti, der har svindende opbakning. 
Fagforeningerne bør tilpasse sig den politiske situation at partierne ikke længere er klassepartier. De bør bryde helt med de gamle arbejderpartier og erkende at mange af deres medlemmer bliver fremmedgjort af en gammel partitilknytning. Anonym gymnasielærer

Læs flere ideer, råd og kommentarer her
Drop partitilknytningen
Anonym, Gymnasieskolernes Lærerforening, gymnasielærer og fast- og fuldtidsansat lektor
Fagforeningerne bør tilpasse sig den politiske situation at partierne ikke længere er klassepartier. De bør bryde helt med de gamle arbejderpartier og erkende at mange af deres medlemmer bliver fremmedgjort af en gammel partitilknytning. Derudover bør de se alvorligt på deres omkostninger og forsøge at nedbringe medlemsbidraget, ved at fokusere på kerneydelserne som fagforening. Endeligt bør deres oplysningskampagner have fokus på gevinsten for det enkelte medlem, ved bl.a. centrale overenskomster, og ikke begreber som solidaritet, der desværre ikke nødvendigvis er populære i dagens senmoderne samfund.

Væk fra venstrefløjen
Mogens Rasmussen, ikke medlem af en fagforening, pensionist
Gør op med den politiske beton i forhold til venstrefløjen.

Fagforeninger er ikke selv politiske partier
Nicolai Harboe, Dansk Metal, maskinarbejder
De bør bruge mange flere kræfter på at kæmpe for arbejdstagernes rettigheder i stedet for at optræde som en samfundsorganisation! Og så glemmer Børsting osv. at fagforeninger IKKE er en politisk organisation. Vi betaler dem for at kæmpe for vores (lønmodtagernes) løn og modstandskraft overfor stærkere og stærkere arbejdsgivere - IKKE for at være socialdemokratiet light.

Støt kun politikere, der værner om dagpengene
Anonym, LPSF, køkkenchef
Al støtte bør gives til Enhedslisten og enkeltpersoner i regeringspartierne der offentligt tilkendegiver at de aldrig, under nogen omstændigheder vil medvirke til at denne dagpengeforringelse står ved magt.

4: Styrk produktet
Fagforeningerne nyder ikke længere godt af en bred folkelig forståelse. Men løsningen er ikke et oplysningsprojekt, hvor fagbevægelsens historiske rolle fremhæves. Det er derimod prisnedsættelser, tilpasning af 'produktet' med fokus på kerneydelserne samt en tidssvarende markedsføringsstrategi.
Sæt ny pris på 'varen'
Mogens Rasmussen, ikke medlem af en fagforening, pensionist
De fleste betragter fagforeningen på lige fod med et forsikringsselskab. Man betaler i forhold til den ydelse som man selv efterspørger. Der var et reelt behov for fagbevægelsen tidligere, men arbejdsgiverne er i dag mere medgørlige, og det som fagbevægelsen i dag skal kæmpe for, er minimalt og bør smitte af på størrelsen af kontingentet. En virksomheds renomme er også i forhold til ledelsen og den er ikke optimal i fagforeningerne som primært skaffer gode forhold for sig selv. Så produktet er ikke i orden og derfor vil folk ikke betale for ""varen"". En rimelig reaktion som er kendt på alle de tilbud der forefindes.

Nedsæt kontingent
Christian Krog, Uddannelsesforbundet, lærer
Tilbyd et lavt kontingent, en lille smule under de gule, de første 3 år. Tilbyd det samme som de gule, herunder gennemgang af lønseddel én gang årligt, sparring af karrierevalg etc. Tilbyd psykologhjælp ved sociale begivenheder (en 10 - 20 timer). Men tag i det hele taget højde for at man kun kan trække 3000 kr. fra i skat. Kontingentet burde være derefter.

Nedsæt kontingent II
Anonym, Djøf, studerende og i internship
Sænk prisen på fagforening og på a-kasse til samme niveau som de gule - mærkeligt, at I er så store og alligevel ikke kan opnå stordriftsfordele i jeres forbund. Lavere kontingent = flere medlemmer = flere penge ind på sigt. HK må indse, at deres kontingent er urimeligt højt - det er grunden til, at de ikke kan få de ønskede 50 % på mange kontorer. Sænk det dog! 

Sæt kontingentet op
Jesper Skade, ikke medlem af en fagforening, selvstændig bygherrerådgiver
A-kasserne bør sætte sine kontingenter op, så de i højere grad er med til at selvfinansiere dagpengene og erstatte det offentlige tilskud til kasserne, og friholde skatteborgerne generelt for de dyre tilskud til de populært sagt lidt ""dovne"" medlemmer af A-kasserne...

Klassekamp er stadig relevant
Anonym, Prosa, konsulent
Lad være med at konkurrere på kontingentet. Brug medierne - især de sociale - mere offensivt til at fortælle at klassekampen ikke er noget der hører fortiden til. Begynd med selv at være solidarisk med de arbejdsløse - hvad enten de er med i lige din fagforening eller ej.

Genvind mistede rettigheder
Anonym, Danmarks Magisterforening
Fagforeningerne har alt for længe affundet sig med at få høvlet hævdvundne rettigheder af. Selv har de også med deres mere og mere centrale og ikke-enkeltfaglige struktur fjernet sig fra medlemmernes oplevelse af relevans. Al lovgivning på arbejdsmarkedsområdet indenfor de seneste 15-20 år har været til lønmodtagernes ugunst, pensionsaftalen måske undtaget.

Luk ned eller gør som de gule
Anonym, Krifa, it (tidligere administration)
Man kan ikke kræve penge hver måned fra folk ved at fortælle dem om fortiden.
Man er nødt til at præstere resultater i nutiden.
Jeg meldte mig ud for 20 år siden, da jeg fandt ud hvilket kæmpe apparat fagforeningen (HK) er. Og jeg skulle stå med hatten i hånden for at bede om hjælp (vejledning) som jeg desuden ikke fik fordi de ikke var professionelle nok = havde fingeren på pulsen indenfor det aktuelle arbejdsmarked.
Håndter udfordringen ved at lukke og slukke. Nøjes med at give folk det, de ønsker. Det er præcis det, de gule gør.
Drop ideen om, at hvis folk ikke køber fortidsfortællingen, så er det fordi de er dumme. Nej, os, der fravælger de alm. fagforeninger er sgu ikke dumme. Vi kan godt tænke selv. Og vælge selv. I kommer ingen vegne ved at blive tøsefornærmede over det faktum.

Besparelser
Anonym, SL, offentligt ansat
Fagforeningerne bliver nødt til at se på besparelser, der kan bringe fagforeningskontingentet ned.

Tænk nyt som de gule
Anonym, Dansk Metal, projektleder i produktionsvirksomhed
Kopiere de gule, lære af dem og få gang i nytænkning i stedet for at skyde dem ned.

Tjek behov
Anonym, Centralforening af Stampersonel, efterlønner
Undersøge hvad medlemmerne ønsker af deres fagforening.

Drop den røde tvangskollektivisering
Claus Wøbbe, ikke medlem af en fagforening, fast beskæftiget i statsvirksomhed
De skal begå ""organisatorisk selvmord"" og erkende, at tiden heldigvis er løbet fra den tvangskollektivisering, de røde i dag stadig står for.
Det ville også være nemmere og give færre konflikter på de danske psykiatriske hospitaler, hvis lægerne fik lov til at tvangsmedicinere kraftigere med sovemedicin - men det gør det ikke etisk korrekt!
For mig er det grundlæggende problem med de røde fagforeninger, at de er socialistiske som grundholdning. Og jeg er liberal.

Revider aktiverings- og dagpengesystem
Anonym
Den 20. februar 2012 skrev jeg i Information:
""Hvad mener du er de bedste argumenter, for at blive medlem af en fagforening?
Sørg for at afskaffe løntrykkende virksomhedspraktik og aktivering - arbejde bør lønnes på overenskomsternes normale løn- og arbejdsvilkår, men bliver det ofte ikke - i stedet bliver folk opbevaret og udnyttet som billig/gratis arbejdskraft i aktiveringsmøller uden udsigt til rigtige job på normale løn- og arbejdsvilkår;
Dagpengesystemet må forbedres igen både mht. dagpengeperiode og kompensationsgrad - krisen og arbejdsløsheden bliver på grund af fejlagtig økonomisk politik alt for langvarig til at der er job at få, både i DK og i Europa.
Hvis ikke fagforeningerne kan gøre en positiv og synlig forskel på disse to områder tror jeg at mange almindelige mennesker har vanskeligt ved at se hvorfor de skulle være medlem af en rigtig fagforening ;o)""

Hjælp iværksætterspirerne
Anonym, Dansk Magisterforening, midlertidig deltidsprojektmedarbejder og ledig
Personligt mangler jeg, at vilkårene for freelance- og deltidsarbejde, samt opstart af egen lille virksomhed lempes. Som det er nu, opgiver mange at have små vikariater og lignende og at starte som selvstændige fordi reglerne for supplerende dagpenge og kontanthjælp gør at økonomien ikke kan hænge sammen. Det burde da ellers være nu, man skulle støtte folk, der delvist kan klare sig selv og måske har udsigt til helt at kunne forsørge sig selv, hvis de får en fod indenfor på arbejdsmarkedet via deltidsjobs eller vikariater.

Kortere overenskomster, indkøbsforeninger og rød presse
Anonym, 3F, chauffør
Hold op med at krybe for udviklingen, vind kampe. Kortere overenskomster er nødvendige når udviklingen ikke kan forudses, som modtræk til arbejdsgivernumre. Længere og dyrere opsigelsevarsler.
Lav en indkøbsforening der dutter og andre medlemsfordele, alt er muligt i eget navn så reklame opnås for samme pris. Alka = 3f forsikring.
Genrejsning af en rød presse, støt arbejderen om ikke andet, så den bliver mere anderkendt og brugt til annoncering. Få fingeren ud.

Villig til at betale for varen
Anonym, BUPL, medarbejder i SFO
Kontingentet er ok, hvis fagforeningerne kommer mere ind i den faglige, politiske og samfundsmæssige kamp for bedre arbejdsforhold, bedre samfundsforhold og et samfund med et menneskeligt ansigt.

Fokuser på kerneydelse
Anonym, HK, ufaglært kontorfunktionær
Øget tilstedeværelse lokalt på arbejdspladsen. Mere fokus på faglig vejledning, faglig oplysning og faglige resultater i PR-arbejdet - og mindre fokus på sponsorater til håndbold og anden idræt.

Fokuser på kerneydelse II
Dan Hirslund, ikke medlem af en fagforening, ekstern lektor
De skal blive bedre til at forhandle medarbejderrettigheder i stedet for at konkurrere om blot at være en klub. Fagforeningerne har mistet deres bid overfor arbejdsgiverne og det er deres primære udfordring.

Fokuser på kerneydelser III
Anonym, ikke medlem af en fagforening, biolog i AC-vikariat
De kunne evt. være mere aktive i at hjælpe folk i arbejde. Eller gøre mere for at vilkårene bliver bedre.

Fokuser på kerneydelser IV
Anonym, Krifa, elektronikfagteknikker
Reducer kontingent. Koncentrer jer om jeres kompetencer som er: A-kasse, fagforeninger og overenskomster.
Fjern eller reducer overflødig administration, unødvendige og ekstravagante medlems/tillidsmand arrangementer, sportshold sponsorater og donationerne til et vist centrum/venstre parti (Soc. Dem.), der alligevel ikke udfører gavnlig arbejderpolitik længere! Kør jeres fagforening som en virksomhed akkurat ligesom de fleste af jeres medlemmer er ansat af!

Fagforeningen skal guide
Anonym, PLS, studerende
Min fagforening skal kunne hjælpe mig i situationer hvor jeg ikke selv kan finde hoved og hale i det. F.eks. når det gælder min overenskomst og bekendtgørelse.
Ønsker mere at blive guidet, end at få andre til at løse mine problemer. Det gør PLS!

Flere organisatorer
Anonym, NNF, truckfører
Få dog nogle organisatorer på der tager ud og fortæller om fagvægelsen! Der er mangel på det i Sønderjylland, Østjylland, Fyn osv.

Flere organisatorer II
Kenneth Brix, 3F, maler
Ansæt flere organisatorer, hvor er de?

Etablér ægte medlemskab
Lise Lotte Rahbek, NNF, ledig
Som det er nu, føler jeg mere jeg betaler til et firma og 'systemet', end at jeg betaler kontingent til en forening, som jeg selv har valgt medlemskab af.
Medlemmerne - på arbejdspladserne eller i ledighed - skal have kontakt til resten af foreningens medlemmer, for at føle sig som en del af fællesskabet. Ellers kan vi jo ikke få øje på de andre.
Indkald til møder om større spørgsmål som f.eks dagpenge-katastrofen. Send mails til medlemmer om hvad der foregår og ikke bare et passiviserende medlemsblad.
Lad medlemmerne være… medlemmer ikke bare kunder i butikken.

Fagbevægelsen er groet fast i det 20. århundrede
Anonym, ikke medlem af en fagforening, e-learningspecialist og projektleder
Fagforeningerne har været en dynamisk kraft, der er stagneret og stivnet. De forhindrer i dag folk i at komme i arbejde. Deres stivsind forhindrer al nytænkning mht. ikke-fuldtidsarbejde. Hvem f..... siger, at alle mennesker skal arbejde min 37 timer om ugen. Men fagforeninger kan ikke tænke udover det 20. århundrede og den klassiske arbejderbevægelse. Og den er død.

Fagbevægelsen skal fokusere på værdier
Anonym, Djøf, produktchef i privat it-virksomhed
Mærkværdigvis er jeg stadig i Djøf, selvom jeg egentlig aldrig har kunnet identificere mig med dem eller deres mærkesager.

En moderne fagforening bør efter min opfattelse være skabt på værdier - og det er værdier, de bør kæmpe for. Sådan har det vist ikke været i mange år. Jeg ville eksempelvis gerne have en fagforening for højtuddannede, som kæmpede for balance mellem familieliv og karriere. Mærkesager kunne være ""ret til hjemmearbejdsplads"" - måske endda ""Pligt til ugentlig hjemmearbejdsdag"". En fagforening der var klar i spyttet over for omverdenen, om hvad for et samfund, den var sat i verden for at kæmpe for.

Fagbevægelsen skal genopfinde sin rolle
Anonym, ufaglært fuldtidsansat
Den klassiske fagbevægelse er truet på sin eksistens. Det er godt, for de danske arbejdspladser har ændret sig, og den danske arbejder har brug for mere tidssvarende fællesskaber. Hvis fagforeningerne genopfinder deres berettigelse (=fornyelse) behøver de ikke at kæmpe for deres overlevelse (=bevarelse).

Drop domicilerne og kom ud på arbejdspladserne
Poul Simonsen, tidligere medlem af flere fagforeninger, pensionist
Ja, de bør selvfølgelig sænke kontingentet, hvad de sagtens kan gøre, hvis de nedsætte de høje lønninger både til tillidsfolk og ansatte. Hertil vil der være store besparelser ved at flytte til mere ydmyge lokaliteter, hvad angår beliggenhed og luksusindretning.
Og så ville det være væsentlig, at de viser sig på arbejdspladserne samt får gang i tillidsrepræsentantuddannelsen igen.

Drop domicilerne II
Anonym, Frie Skolers Lærerforening, underviser
Tilstedeværelse, samfundsengagement og oplysning. Sælg paladserne og vær ydmyge i jeres behov. En gammel industribygning med genbrugsmøblering virker alt andet mere ægte, end glaspaladser ved havnefronten.

5: Sæt hårdt mod hårdt
De gule fagforeninger snylter på de traditionelle fagforeningers arbejde, mener en række læsere og bakker op om den hårde linje, der ellers blev kritiseret i forbindelse med Vejlegården.
Gør overenskomster eksklusive
Preben, Dansk Metal, smed
Tegne overenskomster der udelukkende dækker medlemmerne af de forbund som er med til at betale for det.

Lav direkte opgør
Jonatan Moldrup, HK, telefoninterviewer
De gule fagforeninger er med til at svække den danske model, da de i akut for lav grad sikrer samme gode vilkår, så er direkte opgør vil helt klart styrke den danske model mest muligt, medmindre vi ønsker at arbejde som working poor.

Fortæl bredt om de gules mission
Anne Jensen, Danmarks Lærerforening, beskæftiget
Oplyse dem om de gule fagforeningers egentlige økonomiske mål. Hvem får overskud, hvordan maximerer de overskuddet mv.

Fagbevægelsen er modvægt til de stærke arbejdsgiverorganisationer
Anonym, 3F, i arbejde
Husk på at arbejdsgiverne er særdeles godt organiserede, og tænk på alle de penge de giver til de borgerlige partier når de ""køber ""dem til at gennemføre deres synspunkter. Så ved at fravælge en fagforening svækker man sig overfor modpartens politiske tyngde.

Nødvendigt at tage kampen op
Anonym, Gymnasieskolernes Lærerforening, gymnasielærer
Fagforeninger er under pres fra de liberalistiske partier og medierne, derfor er de mere nødvendige nu end længe. Det er nødvendigt at tage kampen op mod de gule fagforeninger ved f.eks. at sænke kontingentet - skære ind til benet

Samarbejd med de gule
Martin B. Vestergaard, FOA, pædagogmedhjælper
Da vi ikke kan forhindre at de gule er der, må vejen frem være at få etableret et samarbejde, så arbejdsgiverne ikke kan spille os ud imod hinanden. Og det er vigtigt at de er et samarbejde hvor begge parter trækker/bærer med, og ikke et hvor de gule snylter eller de røde dikterer.
Som det er nu er det os fra de røde der betaler for de goder vi har, mens de gule enten snylter på vore overenskomster og arbejdskampe, eller underbyder os.

Rød-gul fællesfront
Anonym, Det Faglige Hus, chauffør
De gamle bør invitere de gule til LO. Så må de gamle skære i kontingent og rationalisere. De gule gå lidt op i kontingent for at være med. Så kan de via koalition og kompromis, gøre fælles front!





 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,8. oktober 2012,"Jens Bang, Dansk El-Forbund, serviceteknikker"
6335,/debat/2013/11/skamloest-graesk-pengeplageri,Skamløst græsk pengeplageri,Richard Swartz," 
	Det er kommet bag på mange, at globaliseringen har ramt det sydlige Europa så meget hårdere end det østlige.

	Det hårdeste slag ramte ikke de lande, som under store anstrengelser måtte kaste sig ud i den vanskelige overgang fra realsocialistiske diktaturer til markedsøkonomi, men snarere dem, som sorgløst er blevet hængende i Balkans eller Middelhavsverdenens klientelisme.

	At det ville gå sådan, havde ingen forudset. Men det gjorde det altså. For i dag er det Italien og Spanien – og ikke Polen – hvis uløste problemer truer med at få det europæiske projekt til at kuldsejle. Ligesom det er Grækenland og ikke Bulgarien, der står som det primære symptom på, hvor dybt den europæiske krise stikker.

	Ingen andre steder er vor tids livsstilsboble – den hedonistiske tilbøjelighed til at leve konsekvent over evne og lade andre betale – bristet med et brag som her.

	Jeg skal ikke her gå ind i en nærmere beskrivelse af elendighederne i den græske klientelisme – et præmoderne samfund uden et fungerende skattesystem, uden tingslysningsregister og rester af et monopoliserende lavsystem osv. – men kun erindre om, at disse elendigheder har fået flere ledende politikere til åbent at betvivle, at landet hører hjemme i eurozonen (Angela Merkel) eller endog i EU (Valéry Giscard d’Estaing) .

	Her må det være tilstrækkeligt at påpege, at Grækenland er et typisk Balkan-samfund i udkanten af Europa. Landet er stort set er uden tradition for selvrefleksion og selvkritik. De dyder hører ellers til de bedste i den europæiske kulturarv. I stedet er det altid en andens skyld. Selvmedlidenhed erstatter selvransagelse, og hjælp bliver aldrig til selvhjælp.

	Uundgåelige konsekvenser

	I sidste uge offentliggjorde avisen Dagens Nyheter et åbent brev under overskriften »Disse stramningspolitikker må stoppes, før det er for sent«.

	Her appellerede 22 »samfunds- og kulturpersonligheder, der bekymrer sig for Grækenlands velfærd og demokrati« om at vise større solidaritet med landet.Grækenland er som bekendt sat under politisk administration – en konsekvens af den truende bankerot. Nogen må jo betale de græske regninger.

	Trojkaen (ECB, IMF og EU-Kommissionen) holder landet oven vande, mens konkursforvaltere udarbejder og overvåger programmer, der skal hjælpe den insolvente på benene igen. Et sådant system er naturligvis ydmygende, samtidig med at både demokrati og velfærd må komme i klemme.

	Men det er de uundgåelige konsekvenser af de svigt, der har stået på i årtier og af den truende konkurs – ikke af administratorernes hårdhed.

	’Stramningspolitikker’ lyder jo ret ondskabsfuldt. Som om nogen bliver nægtet hjælp. Men realiteten er, at Europa har udvist stor solidaritet med Grækenland, eftersom landets truende bankerot er aldeles selvforskyldt, og Grækenland er gældsat for, hvad der svarer til 170 procent af dets BNP – unikke tal i Europa.

	Følgelig kan landet ikke låne så meget som en øre på tilbagebetalingsvilkår, som ikke er fuldstændig umulige at efterleve. Sådan ser den manglende frihed ud, der rammer alle ved en konkurs. At ’stramme’ eller ’spare’ forudsætter, at der overhovedet findes ressourcer, der kan spares på.

	Men disse ressourcer er der ikke. Trojkaen låner kun Grækenland penge til de allernødvendigste tilbagebetalinger af gammel gæld.

	Er den politiske klasse i Grækenland da eneansvarlig for den truende konkurs? Næppe.

	I årtier blev de samme politikere stemt til magten af vælgere, som siden juntaens fald har kunnet stemme på, hvem de ville.

	Disse politikere vil med rette kunne sige: Så længe vi hævede jeres lønninger og pensioner, og I fik job i den offentlige sektor, som måske ikke engang eksisterede, var I selv med i det her, venner. I spurgte aldrig om, hvor pengene kom fra, eller hvordan de skulle betales tilbage.

	Nu er festen forbi. Og da ingen har penge, må pensioner og lønninger skæres ned, hospitaler og skoler lukkes og folk fyres. Sandheden er, at vi aldrig har haft penge til alt det, vi vænnede os til at forbruge.

	Glæd jer i det mindste over, at det så længe lykkedes os at få andre til at betale regningen, og at I aldrig vil behøve at betale en eneste skilling tilbage.

	Solidaritet med Tyskland

	Det sidste er væsentligt. Vi forestiller os måske, at Grækenland får bevilget nødlån, som det herefter må tilbagebetale med renter.

	Men det er en skrøne, primært beregnet på at få de europæiske skatteydere til at holde sig i ro.

	Sandheden er, at Grækenland aldrig vil være i stand til at tilbagebetale sin gæld. Store dele af den er allerede afskrevet – og dermed opgivet – og nye nedskrivninger vil følge. Og på de udestående lån sænkes renten nu diskret, mens tidsfrister forlænges.

	De finansielle hjælpepakker til Grækenland er for størstedelens vedkommende regnskabstransaktioner, hvor Europa i Grækenlands navn tilbagebetaler de lån, som de europæiske banker var så letsindige at overøse landet med i sikker tiltro til, at den europæiske politiske klasse ville hjælpe dem ud af eventuelle problemer. Dette er præcis, hvad den nu gør, for ingen ønsker sig storbanker, der krakker.

	Men i sidste ende skal den græske regning alligevel betales – det, som er forbrugt, er forbrugt. Man kan heller ikke returnere en brugt Mercedes eller en BMW købt på kredit.

	Og hvem skal betale? Dette er ingen hemmelighed, selv om politikerne ikke er meget for at tale højt om det.

	Regningen for den græske fest vil som en anden sorteper blive sendt videre til de europæiske skatteydere, især de tyske.

	At Grækenland beder om flere penge er både pinligt og skamløst. Jeg spekulerer på, om ikke snart de tyske skatteydere kunne have behov for lidt solidaritet.

© Richard Swartz og Information. Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",96.0,2. november 2013,	Ingen andre steder er vor tids livsstilsboble – den hedonistiske tilbøjelighed til at leve konsekvent over evne og lade andre betale – bristet med et brag som her.
12346,/debat/2011/04/afrikas-vaerste-diktator,Afrikas værste diktator,Christopher Hitchens," Efter års skammelig tavshed  for ikke at sige sammenspisthed  har Sydafrikas ledelse omsider afvist at fortsætte sin grænseløse forkælelse af Robert Mugabe. Med præsident Jacob Zumas krav om, at Zimbabwes næste valg skal være fuldstændig frit, er det omsider blevet muligt at forestille sig en tid, hvor det skamredne land kan blive fri for denne mand og hans hæslige etpartistyre. Medvirkende faktorer som Mugabes alder og inspiration fra begivenhederne i den anden ende af Afrika trækker også i den rigtige retning, men Zimbabwes opposition er flere år ældre end 'Det Arabiske Forår' og en af verdens stædigste og modigste demokratibevægelser.
Peter Godwins nye bog, The Fear, opdaterer den fortsatte historie om denne folkelige modstand. Den er ikke helt så stærk som hans forrige, When a Crocodile Eats the Sun, men formidler glimrende den frygtelige umiddelbare virkelighed i en stat, hvor officiel lovløshed og grusomhed er norm. Den kortlægger også symptomer på regimeforfald: Om ikke af andet end skinbarligt opportunistiske grund, er der nu et stigende antal personer i Mugabes inderkreds, der ser hen imod den fremtid, hvor den næsten halvfemsårige (han er 87) ikke længere vil være iblandt os.
Hvordan begyndte mareridtet? Robert Mugabe greb ikke magten ved et kup. Han trådte i karakter som lederen af en dygtig guerillahær, som bekæmpede det rhodesiske apartheidstyre og vandt et britiskovervåget valg. I sine første mange år i embedet praktiserede han en politik, som var præget af forsoning (i det mindste med den hvide befolkning, om ikke med hans stammeleder-rivaler i Matabeleland-provinsen).
I disse år mødte jeg Mugabe flere gange, og jeg kan stadig skamme mig over de generelt positive skudsmål, jeg gav ham. Men han var imponerende, både som soldat og som en politiker, der havde overlevet langvarige fængselsophold. Den kolde og hensynsløse side af hans personlighed, som jeg fornemmede, var jeg tilbøjelig til at tilskrive disse barske erfaringer. I hine dage yndede de reaktionære hvide bosættere desuden at trøste sig med en kultur af grimme rygter (f.eks. at Mugabe skulle have syfilis og være mentalt degenereret), som jeg var fast besluttet på ikke at spille med på.
Konerne
Syfilishistorien kan ikke have noget på sig, for så ville Mugabe ikke have levet så irriterende længe. Men ét eller andet gik grueligt galt, og blandt dem, der husker disse år, er det et uudtømmeligt konversationsemne at indkredse hvad. Mugabe, siger nogle mennesker, blev aldrig den samme efter sin første kone, den charmerende ghanesiskfødte Sallys død. Hans anden hustru var af den slags, der holder af uendelige shoppeture, private jetfly og forskellige paladser til sommer og vinter. (Gudskelov for denne klasse af kvinder: De har på deres egen måde hjulpet til at bringe mange diktatorer i miskredit.)
Et anden ildevarslende symptom var Mugabes sygelige fascination af  og had til  homoseksualitet. Han besluttede sig pludselig for, at Zimbabwe var syltet helt ind i sodomi og begyndte at udvise symptomer på akut paranoia. Hvor makabert dette end var, forklarede det næppe hans efterfølgende beslutning om at ødelægge sit lands landbrugs-infrastruktur ved at forvandle det til et belønningssystem for partiloyalister eller hans beslutning om at sende zimbabwiske soldater på plyndringstogter i Congo.
En tyrans sjæl
Peter Godwins synspunkt er, at fænomenet Mugabe ikke kan forklares ud fra ændringer i omstændigheder eller personlighed. Han havde fra første færd en tyrans sjæl og hjerte og afventede blot en lejlighed, hvor han kunne give den tendens uhæmmet udtryk. Selv om jeg har min egen teori om, at Mugabe blev yderligere tæret af jalousi over al den smiger, man overdængede Nelson Mandela med  tror jeg, Goodwin har ret. I den kinesisk-sovjetiske splittelse, der ramte Afrikas nationalister i 1960'erne og 1970'erne (og hvor ANC i Sydafrika f.eks. tog klart parti for Sovjetunionen) var Mugabe ikke bare pro-kinesisk. Han var pro-nordkoreansk. Han hvervede Kim Il Sungs eksperter til at træne sin berygtede prætorianergarde, den såkaldte 'femte brigade' og lod også nordkoreanere udforme det rædselsfulde monument for dem, som faldt i befrielseskrigen.
Hans hvide venstreorienterede apologeter plejer her at indvende, at Mugabe umuligt kan være nogen tro stalinist, når han samtidig er så hengiven en katolik. Men denne betragtning  som for øvrigt udmærket kan hjælpe til at forklare hans besættelse af seksuelle afvigelser  kan veje lige så tungt i den modsatte vægtskål. Katolikker kan være ekstremt autoritære, og Mugabe har for øvrigt haft stor glæde af sin forbindelse til Vatikanet. Han kunne således omgå de sanktioner, der forbød ham indrejse i Europa, ved at besøge paven som indbudt hædersgæst. Til gengæld flåede Romerkirken prompte præstekjolen af Ncube, en Mugabe-kritisk biskop i Bulawayo, efter rygter om en affære med en (kvindelig) sekretær. Med et ry, der er tilsølet af langt større synder, er Mugabe ikke desto mindre forblevet en katolik, der nyder høj anseelse, og det er umuligt at forestille sig, med hvilke yderligere ugerninger han skulle kunne gøre sig fortjent til ekskommunikation.
En ny slags Zimbabwe
Ønsker man et katalog over hans synder, giver Godwins bøger god besked. Men læs dem ikke blot som brændstof til forargelse over forfærdelige forbrydelser imod menneskeheden. De beskriver lykkeligvis også en ny slags Zimbabwe, som er blevet frigjort fra race- og stammemodsætninger ved at forene sig i den lange fælles kamp mod en mand, som ikke har de fjerneste skrupler ved at spille på netop racistisk og tribalistisk demagogi.
Under diskussioner i gamle dage med hvide bosættere var det endeløst hujende omkvæd hos sidstnævnte altid: »Sort flertalsstyre betyder én mand, én stemme, én gang!« Intet kunne være mere forkert. Siden uafhængigheden for tre årtier siden har Zimbabwes folk trodset al intimidering og undertrykkelse og stemt ved valg efter valg, ligesom de stædigt har gjort brug af domstolene og pressen, som fortsat er blevet tilladt at fungere delvis for at opretholde illusionen om pluralisme. Mugabe har tabt vigtige afstemninger i parlamentet og endda sin majoritet i landet som helhed. Kun med utilsløret fysisk magtanvendelse, trusler og storstilet brug af korruption har han kunnet holde sit parti ved magten. En skønne dag vil det zimbabwiske civilsamfunds modstand imod dette, som ofte blev ringeagtet af folk, der opfattede sig som revolutionære, få den agtelse og anerkendelse, som den fortjener.
© New York Times Syndicate og Information
Oversat af Niels Ivar Larsen
",4.0,16. april 2011,Konerne
6906,/debat/2013/08/obamacare-tabt-paa-forhaand,Obamacare har tabt på forhånd,Annegrethe Rasmussen," August er den store feriemåned i USA. De myreflittige amerikanere kan slappe af i de sædvanlige, skaldede to uger. Men en del holder slet ikke ferie, fordi de simpelthen ikke har råd. Det allerdyreste for mange gennemsnitsborgere på den anden side af Atlanten er sygeforsikring. For mange mennesker overstiger udgifterne hertil selv boligudgifter, hvilket ellers traditionelt indtager førstepladsen på husholdningsbudgettet.
Det forsøger præsident Obamas nye sundhedsreform bl.a. at rette op på. En af de mest omfattende dele af loven træder i kraft 1. oktober: Oprettelsen af en helt ny ’markedsplads’ for forsikringer. De nye såkaldte health care exchanges skal sikre, at alle borgere i USA har mulighed for at sammenligne forsikringsordninger i deres stat, så de kan vælge den, der passer dem bedst.
Det er ikke enkelt, for det nye system kommer til at sameksistere med de arbejdsgiverfinansierede forsikringer og nye støttemuligheder for de fattigste. Samtidig er loven løbet ind i massive sabotageforsøg fra diverse konservative græsrodsorganisationer og republikansk ledede stater, som har nægtet at implementere loven.
Freedom Works – en del af Teaparty-bevægelsen – opfordrer f.eks. unge amerikanere til simpelt hen at undlade at tegne forsikring som en form for civil ulydighed mod loven. Forhåbningen er »at fremskynde Obamacares sammenbrud,« som Dean Clancy, organisationens Vice President for Policy udtrykker det. Og selv om der slet ikke findes et særligt Obamacare sygesikringskort, så har det ikke hindret Freedom Works i at fremstille kortene selv. Og opfordre borgerne til at brænde dem af i symbolske aktioner i september. Ideen er kopieret fra 1970’ernes borgerrettighedsbevægelse, hvor modstandere af Vietnamkrigen i sin tid satte ild til de draft cards som indkaldte unge mænd til militærtjeneste.
Alt dette må undre borgerne i Europa, hvor man i årevis har rystet på hovedet over Amerikas enorme og konstant voksende sundhedsudgifter. For at belyse just dette emne har verdens bedste avis, New York Times, lige offentliggjort en forbilledlig serie i tre dele med titlen Paying Till It Hurts. Gennem tre sygehistorier – en koloskopi, en hofteoperation og en fødsel – viserjournalist Elisabeth Rosentahl bedre end alle statistikker, hvordan det amerikanske system medvirker til, at udgifterne blot stiger og stiger, mens patienter bliver ladt i stikken, fordi ikke engang lægerne kan fortælle dem, hvad slutregningen vil blive.
Patienten, der har brug for en ny hofte, ender med at flyve til Belgien for at blive opereret. i USA vil det koste ham mellem 100.000 og 130.000 dollar, hvoraf hans forsikring kun vil dække 60.000. I Belgien koster operationen alt inklusive 13.660 dollar. Ægteparret, der står foran en familieforøgelse får at vide, at det kan koste dem alt fra 4.000-40.000 dollar.
Og hvad er så årsagen til dette morads? Først og fremmest banker forsikringssystemet i sig selvomkostningerne op. »Jeg har min forsikring. Det koster det samme, så lad mig bare få den ekstra undersøgelse eller operation. Better safe than sorry,« tænker mange.
Derfor møder gravide amerikanske kvinder med forsikring også fire gange så mange speciallæger og får foretaget mange flere scanninger end f.eks. danske. Forpå papiret koster det ikke noget, så hvorfor ikke få lavet nogle ekstra billeder?
Dertil kommer, at de mange mellemmænd, forsikringsrådgivere og konkurrerende selskaber også skal have deres løn. Og som Elisabeth Rosentahl tørt konstaterede i et interview med radiostationen NPR i sidste uge, så konkurrerer hospitalerne indbyrdes på service, som var de hoteller. Enestuer, Starbucks, fancy menukort og kunst på væggene. »Sygehusene i Europa ser skrabede ud i sammenligning, men overlevelsesraterne for spædbørn er højere, og det gælderogså for mange operationer,«bemærkede hun.
Resultatet er forudsigeligt: Forsikringerne bliver dyrere og dyrere og udgifterne væltes over på patienterne. Og det vil Obamacare desværre ikke sætte en stopper for. At systemet er sygt helt ind i kernen er ikke for barsk en konklusion. Heller ikke selv om USA samtidig huser de allerbedste læger og hospitaler i verden.
",10.0,12. august 2013,"Og hvad er så årsagen til dette morads? Først og fremmest banker forsikringssystemet i sig selvomkostningerne op. »Jeg har min forsikring. Det koster det samme, så lad mig bare få den ekstra undersøgelse eller operation. Better safe than sorry,« tænker mange."
2866,/debat/2015/03/fremmede,Du fremmede her,Georg Metz," Lars Løkke Rasmussen (V) har grebet regeringen i at snyde på vægten. Siger han. Venstre-lederen med robust instinkt for spøgefulde bilag har muligvis ret. En regering, det ved Løkke Rasmussen alt om, råder over nyttige redskaber til at mingelere tal, hvis tolkningsmangfoldighed de færreste dybest set kan overskue.
Ifølge meningsmålingerne, der ganske vist knager i fugerne, kan Løkke Rasmussen genindtage Statsministeriet, hvis der ikke falder et eller andet ud af klædeskabet. Venstreformanden harmes efter eget udsagn over arven af fupfinansierede reformer.
Selv forvaltede han og Fogh Rasmussen i samarbejde med den ubeskrivelige Hjort Frederiksen en medrivende bobleøkonomi op til 2008 og opponerede så vidt erindret ikke, da Den Store Kreative Bogfører hånligt anbefalede økonomerne at skrive lærebøgerne om. Pengene fossede ud i overforbrug og letsindigheder, mens boligejernes friværdi steg mod stjernerne. Selv i Græsted.
Ufatteligt godt under Venstre
Det gik så ufatteligt under Venstre, hvem husker ikke dét, og hvem husker heller ikke, da det ikke gik så ufatteligt og understregede det tvivlsomme i dogmet: at borgerlige er bedre til at forvalte økonomien end socialdemokrater? Og hvem husker slet ikke det møjsommelige oprydningsarbejde først under Nyrup/Lykketoft/Jelved siden Thorning/Corydon/Vestager? Socialdemokraternes og Radikales lod: at genopbygge efter de ulykker det medfører i nationaløkonomierne, når mørkets mænd insisterer på, at pengene ligger ubetinget bedst i velståendes lommer.
Så vidt så relativt godt. Økonomien er i bedring, kronen sikret efter stormløbet, renten stabil om end meget for lav, beskæftigelsen synes i stigning, ungdomsledigheden ikke så gal endda, de fleste indeks fine med pil opad. Kort sagt.
Og så vandrer man en tur eller læser sin avis, og lige i masken får man statsministerens annoncerede kontrafej, og ens hjerte banker i førstningen stolt: at landet således præsterede en kvinde på post nummer 1A, præsentabel som hun er, slagfærdig og ikke dum, en pryd for stammen.
Indvandrere, bliv hjemme
Men så bør man indskrænke sig til at se billeder og springe resten over. Ordene er andre partier værdige, især ét en begavet mand tvivlede på nogensinde blev stuerent.
I klartekst under Thorning står skrevet som talt af hendes mund: Du fremmede, flygtning, indvandrer bliv, hvor du er! Vi bryder os ikke om afvigelser fra underlige lande. Vi er ikke som de politisk korrekte svenskere, men smider gerne bomber i hovedet på udfordringerne, bare de overlevende ikke siden kommer hertil.
Skulle det ske, du flygtning, du familiesammenførte, du nødstedte, at du kommer hertil mod alle odds, skal du fandengalemig arbejde for føden, før du pakker kufferten ud. Og hvis ikke du samme dag taler dansk, det lærer du som affaldsindsamler langs motorvejen til Køge eller som jordbærplukker i Anst, så er det ud af vagten. Så bidrager du ikke til det danske samfund, så respekterer du ikke vores danske værdier, men er ude på nas og bekvemmelighed. Lider du af nerver og migræne, fordi du fik tæv inden flugten fra det lokale Gestapo, er det bedst, du aldrig ser mit ansigt og denne plakat og bliver, hvor du er – i nærområdernes ørken eller på en kæntret tømmerflåde syd for Lampedusa. Ikke i Danmark som vi kender det!
Hav en fortsat god dag.
Tuttelu, din Helle.
Støjbjerg efter et kønsskifte
Socialdemokraterne har efter års indre kampe om sjælen i partiet afsluttet alle uoverensstemmelser med henblik på at vinde valget.
Eller er det værre end som så? At de mener, hvad statsministeren siger?
Hørte man Ole Hækkerup i radioen forleden, måtte man, før de sagde navnet med klang af partiets lange historie og tradition, få det indtryk, at stemmen var Inger Støjbergs efter en kønsskifteoperation.
Ingen skal beskylde Socialdemokraterne for politisk korrekthed. Det parat-infame har fundet sin røst i partiets retorik, der vel at mærke reelt ikke er henvendt til flygtninge og indvandrere, men til vælgerne: bøvede udsagn uden belæg mistænkeliggørende mennesker i nød og behov understreget af statsministerens glade smil som svar på partiets slet fordækte lettelse over den påtvungne enighed: Endelig alene, endelig os selv – fri for skrupler. Endelig kan vi sige, hvad vi mener, og nu markedsføre os i livsglad munter stemning. Næsten værre end Støjberg, Langballe og Martin Henriksens dyriske alvor. Næsten.
I den socialdemokratiske grundtanke lå engang forestillingen om alle menneskers lighed for alle høje magter, at alle skal have mulighed for at leve i rimelighed. Fra vugge til grav som man sagde.
Humanismen smuttede
Synspunktet ifølge de gamles solidariske internationale tankegang var at besvær, ulejlighed, omkostninger ikke måtte skygge for udøvet medmenneskelighed og omsorg. Mennesket er i denne opfattelse en almen størrelse, hvis liv og velfærd går forud for andet. Om ikke andet så på papiret. At man ikke altid kunne leve op til den ideale fordring, siger sig selv, ingen skal bebrejdes – ret meget – at humanismen og idealerne nu og da smuttede. Men der er langt derfra, fra pragmatisk idealisme om menneskers ret og den stærkeres ansvar til det bevidst, formulerede udsagn: at man hjertens gerne, valg eller ej, frabeder sig forpligtelser og kun tager opgaven at bistå nødstedte fremmede på sig, såfremt den svage til punkt og prikke og lidt mere opfylder de betingelser, den stærke stiller, men sjældent selv lever op til. Lykkeligt at de skide svenskere i oktober ’43 opførte sig politisk korrekt over for folk i nød.
Tænk at have en ellers duelig statsminister, der tog en sådan argumentation på sig. Men det er det samme som at forvente Lars Løkkes erkendelse af sit betydelige ansvar for den uansvarlige økonomiske politik i 00’erne.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",5.0,28. marts 2015,Støjbjerg efter et kønsskifte
7264,/debat/2013/06/g8-goere-ved-skatteunddragelse-goer-naeppe,G8 kunne gøre noget ved skatteunddragelse – men gør det næppe,Andrew Rawnsley," 
	I denne uge får den britiske premierminister lov til at være præsident: præsident for G8-mødet, som åbnede i Lough Earne i Nordirland mandag. Meget har forandret sig i de otte år, der er gået, siden Storbritannien sidst var vært for klubben. Bortset fra Ruslands evige Vladimir Putin er alle ansigter nye. Verdensøkonomien har forandret sig radikalt. I dag tumler G8-lederne med konsekvenserne af de rystelser, der fulgte i kølvandet. Men én væsentlig ting har ikke forandret sig det mindste: Blandt verdensledernes absolut største udfordringer er fortsat spørgsmålet om, hvordan man skal håndtere transnationale virksomheder, der opfører sig, som var de mere magtfulde end noget land, og som stædigt nægter at leve op til deres forpligtelser over for resten af samfundet.

	Under optakten til mødet udpegede David Cameron global skatteunddragelse som en topprioritet, og han har talt om at afslutte æraen af »hemmelighedsfulde firmaer på hemmelighedsfulde beliggenheder«. Det er imidlertid svært ikke at vurdere hans motiver med en vis kynisme. De seneste eksempler på store virksomheder som Amazon og Vodafones skatteunddragelse har skabt offentlig vrede, som er blevet endnu mere intens i lyset af de nedskæringer, som rammer mange vælgere. Mon ikke det er faldet premierministerens rådgivere ind, at kamp mod skatteunddragelse kunne have potentiale som modspin til beskyldningerne om, at Cameron står i spidsen for et parti af rige for rige?

	Hvorom alting er, har Cameron ret, når han udpeger erhvervslivets skatteunddragelse som en af den moderne kapitalismes mest skadelige sygdomme. Virksomhederne er overalt, når det gælder salg af varer, men ingen steder når der skal betales skat af profitterne.

	Et rimeligt gæt er, at tabet af skatteindtægter er i billionstørrelsen, og disse parasitvirksomheder kvalificerer sig om nogen til betegnelsen sociale bedragere. De nyder godt af alle de civiliserede samfunds goder: muligheden for at udbetale overskud til deres investorer; retssamfundets beskyttelse af deres forretninger; domstolenes håndtering af kommercielle tvister; de veje og transportmidler, som bringer kunderne frem til forretningerne; politiet og brandvæsenet som træder til i nødsituationer; de institutioner, som har uddannet deres ansatte; det sundhedssystem, som behandler deres ansatte ved sygdom.

	Og stadig nægter de at betale deres del til det samfund, som tilbyder dem alle disse goder. Samtidig griner folk som Google-chefen Eric Schmidt os op i ansigtet og siger, at det er vores egen skyld, at loven er indrettet på en måde, der gør det muligt at omgå den.

	Ødelæggende for kapitalismen

	Det kan se indviklet ud, men er i virkeligheden enkelt: Skatteunddragelse går ud på at skabe profitten ét sted og opbevare den et andet. Det koster de lande, som er repræsenteret i G8, en formue. Fortalere for kapitalisme burde være mindst lige så forargede over dette som venstrefløjen.

	Finansminister George Osborne talte engang om at gøre Storbritannien til »skabernes« sted. Men skattely gavner monopolistiske multinationale virksomheder på bekostning af landets små entreprenante forretningsfolk. Skattely giver et massivt forspring til store virksomheder, som hjælper dem til at knuse de mindre virksomheder, der betaler deres del.

	Skattely beskytter, opmuntrer og tilskynder til kriminalitet og fup, herunder insiderhandel, pengehvidvaskning, korruption og bestikkelse. De kan skjule narkopenge og terrorpenge.

	Ofrene for skattely er hver eneste lovlydig borger og ansvarlig virksomhed, som må betale mere end rimeligt for at opveje tabet. OECD anslår, at udviklingslande mister tre gange så mange penge på global skattesnyd, som de får i bistand om året. Penge, der kunne have været investeret i økonomisk udvikling, skoler, hospitaler og rent drikkevand, sult- og sygdomsforebyggelse. En international aftale om beskatning af multinationale ville give landene mulighed for at beskatte virksomheder der, hvor de i virkeligheden tjener pengene, frem for der, hvor de lader, som om de tjener dem.

	Det vil ikke være nok

	Hvis de virkelig ville være radikale, kunne G8 enes om en fornuftig definition på skattely og forbyde virksomheder at operere gennem dem. Drøm videre. 98 ud af de 100 virksomheder med størst markedsværdi på Londons børs benytter skattely, og bag den hårde retorik slesker landets politikere for Eric Schmidt og hans lige. Modsat hvad folk ofte tror, befinder de vigtigste skattely sig ikke på palmeøer, men derimod inden for og i ly af EU, såsom Luxembourg og Monaco. Også USA har sine egne skattely i Nevada, Wyoming og Delaware. Under New Labour blev London forvandlet til skattely for mange af verdens milliardærer – og den er det fortsat.

	Hvad der formentlig vil komme ud af G8-mødet er et par hensigtserklæringer om mere gennemsigtighed, så skattemyndigheder bedre kan spore de reelle ejerskabsforhold og andre manøvrer, der skjuler virksomheder og individers formuer. Det store spørgsmål bliver, om denne information kun skal være tilgængelig for de rige landes skattemyndigheder eller også for de udviklingslande, der lider mest under problemet.

	Signalerne op til mødet har ikke givet grund til stor optimisme. Premierministeren og hans folk har allerede forsøgt at nedtone forventningerne til, hvad der er muligt at opnå. Man får mistanke om, at Camerons ambition er at presse tilpas mange indrømmelser ud af mødet, så han efterfølgende kan skrive en selvlykønskende pressemeddelelse.

	Men det vil ikke være nok. Det internationale skattesystem har ikke brug for lidt justering hist og her tilsat lidt højspændt retorik, der kan mildne den offentlige vrede. Kun en grundlæggende og radikal reform kan sætte en stopper for denne globale skandale.

	 

Andrew Rawnsley er politisk redaktør for The Observer© 

The Observer og Information 

Oversat af Nina Trige Andersen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,19. juni 2013,"	Hvad der formentlig vil komme ud af G8-mødet er et par hensigtserklæringer om mere gennemsigtighed, så skattemyndigheder bedre kan spore de reelle ejerskabsforhold og andre manøvrer, der skjuler virksomheder og individers formuer. Det store spørgsmål bliver, om denne information kun skal være tilgængelig for de rige landes skattemyndigheder eller også for de udviklingslande, der lider mest under problemet."
2333,/debat/2015/06/oekonomer-oedelaegger-vores-tro-paa-kan-bestemme,"Økonomer ødelægger vores tro på, at vi selv kan bestemme",Sanne Maja Funch," Hvad sker der med den politiske debat, når udsagnet »økonomerne siger« dukker op?
»Økonomer tænker i et matematisk sprog, og det sprog har nogle begrænsninger. Du kan eksempelvis ikke udtrykke holdninger, følelser eller refleksioner i en matematisk model. På den måde tager beregningerne ikke sammenhængene i vores samfund i betragtning.«
– Man efterlyser vel ikke holdninger fra en økonom, men netop neutrale udsagn?
»Spørgsmålet er, om det objektive udsagn eksisterer. Økonomer fortæller aldrig om alle de forudsætninger og antagelser, der ligger bag deres beregninger. Det handler om alt det, de ikke siger. Da Alternativets Uffe Elbæk i valgkampen foreslog at sætte arbejdstiden ned til 30 timer om ugen, blev han angrebet med beregninger om, at den plan ville koste samfundet milliarder. Men beregningen bygger på en antagelse om fuld beskæftigelse, altså at alle på lang sigt kommer i arbejde. Den antagelse gør, at det altid vil være bedre for økonomien, at vi arbejder mere og får flere i arbejde. Problemet er, at den er empirisk forkert. Vi har aldrig nogensinde haft et samfund, hvor alle arbejdede. Faktisk kunne Alternativets forslag skabe en masse job på kort sigt, for hvis nogen arbejder mindre, er der andre, der kan komme ud og tage en masse arbejde i en periode, hvor vi har arbejdsløshed. Men i stedet kom samtalen til at handle om, hvad forslaget måske vil koste os om 20 år, fordi vi ikke kan se igennem tallet og diskutere den tanke, der ligger bag.«
Den uberegnelige magt
– Hvilke antagelser mangler den almindelige dansker at kende, når det gælder økonomernes tal?
»Jeg savner analyser af bankernes rolle. Alle de beløb, økonomerne slynger ud, er i virkeligheden afhængige af, hvordan bankerne agerer. Et politisk tiltag for at øge den økonomiske aktivitet i samfundet er dybt afhængigt af, hvordan bankerne agerer. For at vi overhovedet kan øge den pengeøkonomiske aktivitet, må bankerne yde lån, for det er bankerne, der skaber pengene. Det er en helt praktisk, fundamental mekanisme i vores moderne samfund, og den bliver ikke inddraget i de økonomiske analyser.«
– Hvad er problemet ved det?
»De seneste fem år har man gjort en masse for at styrke små og mellemstore virksomheder ud fra en forventning om, at de vil blomstre op og skabe øget økonomisk aktivitet. Men i den kalkule tager ingen højde for, at iværksætteriet kun kan lykkes, hvis pengene kan lånes af den finansielle sektor. Det indgår simpelthen ikke i beregningerne, at bankerne agerer stopklods.«
»Et andet eksempel er, når Helle Thorning-Schmidt i valgkampen siger, at hendes regering vil bruge 39 milliarder kroner på velfærd. Pengene kommer blandt andet ved at lade det offentlige forbrug stige med 0,6 procent. Men før regeringen kan øge sit forbrug og bruge det på velfærd, skal staten ud og låne pengene af den finansielle sektor. I alle disse regnestykker er bankerne en ubekendt, som økonomer slet ikke har øjnene på. De regner den finansielle sektor som en neutral instans, som bare leverer penge, efterhånden som vi har brug for dem.«
– Og det gør den ikke?
»Nej. Op til finanskrisen i 2008 fordoblede bankerne pengemængden i samfundet. Det vil sige, at de skabte lige så mange penge på fem år, som de havde skabt i de seneste 125 år. Det var penge, de skabte ud af den blå luft ved at låne dem ind i økonomien. Siden 2008 er bankerne stoppet med at skabe penge. Det forstyrrer alle økonomiske analyser, at bankerne har magt. De økonomiske analyseinstitutioner forholder sig ikke til, at bankerne er en magtfaktor i forhold til, om en politisk plan kan lade sig gøre. For økonomerne kan ikke inddrage i deres modeller, at nogen har magt.«
– Hvad sker der så med de politiske debatter, når økonomerne bringes på banen?
»Økonomerne har sat sig tilbage og sagt: ’Ok, hvis vi nu lukker øjnene for alle disse usikkerheder ved vores metode, hvor tror vi så, dette politiske tiltag vil tage samfundet hen?’. Så kommer de med et bud, og historisk er vi aldrig endt dér, hvor de troede. Men de færreste kan gennemskue den matematiske tanke, der ligger bag beregningerne, så diskussionen stopper med det tal, vi ikke kan diskutere. På den måde passiviserer økonomien handlekraften og troen på, at vi selv kan bestemme, hvor vi vil hen.«
Koster ikke noget
– Hvor har vi set i valgkampen, at den politiske samtale kortslutter på tal?
»Arbejdstidseksemplet springer i øjnene. Da tænketanken Kraka beregnede, at Uffe Elbæks arbejdstidsforslag vil koste samfundet 270 milliarder kroner, var den umiddelbare reaktion, at forslaget var helt urealistisk. Men i virkeligheden viser beregningen blot, at Kraka forventer, at BNP bliver lavere, hvis arbejdsugen sættes ned til 30 timer. BNP er summen af vores indkomster, så når Kraka beregner, at indkomsterne falder med 270 milliarder kroner, er det korrekt, at nogen vil tjene mindre. Men samtidig får andre lavere udgifter, fordi der er nogen, som betaler deres løn.«
»Krakas beregning viser bare, at der vil være mindre pengemæssig aktivitet i økonomien for 270 milliarder kroner. Det er ikke det samme som ’at koste’. Deres metode kan simpelthen ikke stå på mål for, at nedsat arbejdstid ’koster’ samfundet noget.«
– Men målet er vel at øge summen af penge og dermed skabe mere velstand til flere?
»Lige netop Uffe Elbæk og Alternativet har en idé om, at penge skal fylde mindre. Det er altså ikke en beregning, der er i konflikt med deres politik eller kan bruges til at angribe, om politikken kan lade sig gøre. Forslaget er simpelthen bare en nedskalering af økonomien, og det koster ikke nogle noget, når der er nogle, der også vil spare.«
Slå i bordet!
– Alle økonomer kan vel gennemskue forskellen på mindre økonomisk aktivitet og en decideret udgift. Hvorfor står de på mål for den udlægning af deres tal?
»Der er en logik i den økonomiske tankegang om, at jo flere penge, der strømmer rundt, desto bedre. Når det er sagt, tror jeg, at mange økonomer er klar over, at der er visse metodiske problemer i den måde, de udtaler sig på. Men der er også et krav om, at de kommer med disse udtalelser.«
– Så økonomerne ved, at ingen stiller spørgsmål ved deres regnestykker og udnytter den position?
»Min oplevelse er, at nogle økonomer er fanget i rollen som eksperter, og med den følger en forventning om, at de skal kunne slynge disse tal ud. Økonomer er også bare mennesker, der er nødt til at passe et job og indfri forventningerne dér. Der er et stærkt sammenhold i de økonomiske institutioner. Man har en musketer-ed om, at vi står fast på det her, selv om mange ved, at en del af deres udsagn er meget usikre.«
– Hvorfor bliver vi ved med at høre økonomerne, hvis deres forudsigelser altid slår fejl?
»Jeg tror desværre, der er tale om en form for gensidig afhængighed mellem politikere og økonomer. På den ene side har politikerne brug for at gemme sig bag økonomernes tal. På den måde slipper de for selv at tage stilling til det hele. Det er en taktik, så de kan overleve at være på 24/7. På den anden side er økonomerne afhængige af, at politikerne bliver ved med at tro på dem, så de kan bevare deres job.«
– Hvordan kan man trænge ind bag det tal, en økonom slynger ud, så både politikere og journalister bliver i stand til at diskutere indholdet?
»Det er klart, at journalister og politikere skal være skarpere. Det har jeg savnet i valgkampen. For eksempel kørte DR en debatserie, der hed Mød Partierne. Her blev stort set alle partier mødt af beregninger eller eksperter, men jeg savnede, at nogen slog i bordet og sagde: ’Ja! Vi ved bedre end eksperterne.’«
– Faktisk angreb Uffe Elbæk flere gange præmissen for, at nedsat arbejdstid skulle give velstandstab. Er han et forbillede?
»Det er fornuftigt. Hvis flere politikere gjorde sådan, fik vi måske en dialog, hvor økonomerne tog et skridt tilbage og blev tvunget til at være skarpere på at forklare deres antagelser. Det bedste ville være, hvis politikere og økonomer kunne indgå i en ny form for samarbejde, hvor økonomer i højere grad blev brugt som værktøjer til at realisere politik og ikke som en slags spåmænd til at fælde dom over politiske forslag.«
»Jeg tror, der er et paradigmeskifte på vej. Flere og flere begynder at interessere sig for, hvordan vi får brudt muren ned mellem økonomer og resten af samfundet. Jeg bruger rigtig megen af min tid på at få betydningen af de her ting frem.«
– Har du en chance for at bryde gennem muren?
»Ja, for helvede. Vi er i gang med en proces, hvor vi er ved at afmystificere den økonomiske videnskab. Første skridt er at få bankerne og den finansielle sektor anerkendt som en magtfaktor i samfundet, der neutraliserer alle økonomiske beregninger, fordi de er en stopklods.«
– Hvad så når erkendelsen er nået?
»Vi arbejder for en konkret økonomisk reform. Danmarks økonomiske system hænger i en tynd tråd, nemlig at vi forlader os på, at bankerne vælger at agere for at underbygge det, demokratiet gerne vil. Næste skridt er selvfølgelig at rykke den debat ind på Christiansborg.«




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",27.0,19. juni 2015,"»Min oplevelse er, at nogle økonomer er fanget i rollen som eksperter, og med den følger en forventning om, at de skal kunne slynge disse tal ud. Økonomer er også bare mennesker, der er nødt til at passe et job og indfri forventningerne dér. Der er et stærkt sammenhold i de økonomiske institutioner. Man har en musketer-ed om, at vi står fast på det her, selv om mange ved, at en del af deres udsagn er meget usikre.«"
5616,/debat/2014/02/laeserbreve-7,Læserbreve,," 
	Billigere er ikke altid bedre

Martin L. Albrechtsen, Høje Taastrup

	I disse dage er alle optaget af, hvordan vi får mest ud af skattekronerne. Vi skulle gerne kunne få mere for mindre. Her spiller de borgerlige partier og tænketanke ofte ud med ideen om udlicitering, og nu nævner Produktivitetskommissionen det også. Men det er en meget farlig vej at gå. I hvert fald når vi taler om vores kerneydelser.

	En pædagog koster det samme, uanset om personen er privat eller offentligy ansat. Dermed vil man med simpel matematik kunne regne ud, at udlicitering ganske simpelt betyder dårligere service.

	Stram op på tilknytningskrav

Michael Nedersøe (DF), Sejet

	Det er befriende, når Inger Støjberg (V) offentligt er ude og tage afstand fra den terrorsigtede Said Mansour og hans ligesindede. Men lur mig om ikke Støjberg og resten af Venstre har været med til at stemme for tildelingen af statsborgerskaber til flere af disse personer?

	Det vil glæde mig, hvis Venstre har reelle intentioner om, at stramme op på udlændingeområdet. Jeg vil gerne opfordre dem til, at få kigget på de konventioner, som Folketinget har tilsluttet sig.

	Her tænker jeg især på tilknytningskravet, som rigtig mange udvisningstruede kriminelle gemmer sig bag. Tag blot den unge somaliske voldtægtsforbryder Ahmed Omar Mohamed, der står bag voldtægten af en kun 10-årige pige fra Herning. Han gemmer sig bag tilknytningskravet, til trods for at han har nære relationer til Somalia, hvor han tidligere har været på genopdragelsesrejse.

	Desværre er der rigtigt langt fra ord til handling i Venstre, fordi man er bange for, at stramninger på dette område kan være i konflikt med de førnævnte konventioner. Og så kunne det jo være, at deres Bruxelles-venner ville blive sure.

	Hyklerisk dyreetik

Holger Ø. Mortensen, Odder

	Når en lille giraf må lade livet, trækker det store overskrifter. Når en hval driver i land på Vestkysten, strømmer tusinder af mennesker til for at se vidunderet.

	Men når 25 millioner grise lever et kummerligt liv i de danske svinefabrikker, løfter man ikke så meget som et øjenbryn. Der er tale om et etisk skred.

	Bekæmp abort med rådgivning

Fridtjof Stidsen (KD), Horsens

	Fødselstallet sidste år var det laveste i 27 år. Kun 55.873 nye danske borgere så dagens lys efter at fødselstallet har ligget på omkring 65.000 i en del år.

	Det har fået nogle partiers sundhedsordførere op af stolene og forlange forskellige undersøgelser på området. Sundhedsordfører Flemming Møller Mortensen (S) siger: »Kan der gøres noget eller mere, skal vi gøre det for at vende tendensen«, mens Dansk Folkepartis sundhedsordfører Liselott Blixt udtaler: »Nogle kvinder føler sig jo nærmest tvunget til at få en abort. Vi foretager stadig næsten 15.000 aborter om året. Det ville være rart, hvis nogle af disse børn blev født.«

	Kristendemokraterne hilser ethvert tiltag velkommen, der vil nedbringe antallet af aborter. Kristendemokraterne har foreslået mere og bedre rådgivning før en eventuel abort. Sammen med bedre orientering om alternativer til abort. Gode tilbud i kommunerne til især unge mødre, der vælger at beholde barnet, er også vigtige i denne sammenhæng. Dette vil kunne nedbringe antallet af aborter i Danmark.

	Kan der gøres noget eller mere, skal vi gøre det. Begynd med de børn, der aldrig får livets mulighed.

	EU-tilhængere klynker

Jakob Lindblom, Folkebevægelsen mod EU

	Hvert femte år op til EU-valget har håbefulde EU-kandidater travlt med at fortælle os, hvor magtfuldt EU-Parlamentet er. Nu viser det sig, at nogle af dem, som er allerværst, ikke en gang selv tror på det. Tag bare Margrete Auken (SF), som allerede før jul tordnede mod Folkebevægelsen mod EU for at vende ryggen til indflydelse. Eller Christel Schaldemose (S), som slår sig op på et »forbrugervenligt EU«.

	Nu er der kommet en ny rapport om kemikaliers skadelige virkning på spædbørn, og straks er begge ude og fralægge sig ansvaret. Der er godt nok flertal i Parlamentet for strammere regler, men vi kan ikke gøre noget, fordi EU-Kommissionen hellere vil lytte til kemilobbyen, lyder det samstemmende fra begge i weekenden. Jamen er det ikke mageløst?

	En embedsmandsinstitution, i form af EU-Kommissionen, som aldrig har været valgt kan skalte og valte med det ellers så lovpriste EU-Parlament. Det viser lige nøjagtigt, at det demokratiske underskud i EU er lige så enormt, som Folkebevægelsen mod EU har sagt, og at EU bestemt ikke er nogen neutral kampplads. I Folkebevægelsen arbejder vi konstruktivt for forbedringer, men vi nærer ingen illusioner om styrkeforholdene. Det er derfor, en dansk udmeldelse vil være at foretrække.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,19. februar 2014,"	Desværre er der rigtigt langt fra ord til handling i Venstre, fordi man er bange for, at stramninger på dette område kan være i konflikt med de førnævnte konventioner. Og så kunne det jo være, at deres Bruxelles-venner ville blive sure."
8300,/debat/2013/01/laeserbreve-13,Læserbreve,," Hvad ved husmødre?
Kirsten Overgaard, Randers
I Information den 12.-13. januar udtaler professor Henning Bech:
»Jeg kommer selv fra Nordvestjylland, og på de kanter findes husmødre, som faktisk ikke læser avis, og som ikke har de store forudsætninger for at vide noget ... «
Muligvis er oplysning og orientering via aviser gået tilbage til fordel for TV, hvilket styrker kravet om at fastholde TV- stationernes publicservice-forpligtelse. Hvis der skal skelnes mellem mænd og kvinder, mellem Nordvestjylland og resten af landet, må jeg protestere.
Det er min erfaring efter 22 år i netop Nordvestjylland, at det er kvinderne, der er de flittigste lånere og deltagere i bibliotekernes læseklubber. De har private læse- og diskussionsklubber og går til folkeoplysende foredrag eller deltager i kurser på VUC og højskoler.
Bortset fra denne svipser er jeg enig i, at oplysning og dannelse er vigtigt i debatten om racisme.
Iscenesættelse ikke i orden
Mikael Arendt Laursen, Generalsekretær, KLF, Kirke & Medier
Nyheder skal afspejle virkeligheden. Derfor er det altid forkert at iscenesætte nyheder. Uanset etiske retningslinjer. Medierne har i dag så stor indflydelse på os, at vi klart må forvente, at man hele tiden har øje for god etik, når man sender nyhedsindslag.Derfor glæder det mig, at DR’s bestyrelse nu har besluttet, at der skal sættes et sæt etiske retningslinjer op omkring DR’s nyhedsformidling, hvor også iscenesættelser vil blive nævnt.
Men tanken om, at vi som seere ikke har muligheden for at vide, om en nyhed er reel eller iscenesat giver, mig en dårlig smag i munden og leder tankerne hen på forfalskede nyheder fra verdens brændpunkter, som vi tidligere har været vidner til. Hver gang sidder man tilbage og føler sig snydt i et eller andet omfang.
I KLF, Kirke & Medier har vi den holdning, at nyhedsmedierne skal afspejle den virkelighed, som vi alle sammen er en del af så reelt og objektivt som muligt. Jo mere mediet selv påvirker og iscenesætter, jo mere fjerner vi os fra virkeligheden.Derfor bør nyheder afspejle virkeligheden, som den er – naturligvis. Og derfor er det ikke nok, at DR har vedtaget etiske retningslinjer for iscenesættelse af nyheder. Der bør slet ikke være nogen iscenesættelse.
Jeg vil opfordre DR til at lægge disse retningslinjer ud på deres hjemmeside, så vi som lytter- og seerorganisation har mulighed for at forholde os til DR’s mål på området – og følge op på dem, hvis vi oplever, at de bliver overtrådt.
Intellektuel racisme
Margit Baadsgaard, Brovst
»Jeg kommer selv fra Nordvestjylland, og på de kanter findes husmødre, som faktisk ikke læser avis, og som ikke har de store forudsætninger for at vide noget--«(sic).
Dette udsagn bringes til torvs i Information 12.-13. januar af professor og sociolog Henning Bech.I.h.t. professor og sociolog Henning Bechs konklusion er der ikke tale om racisme, når man ytrer sig på baggrund af uvidenhed, men professor Henning Bech må jo afgjort høre til i kategorien ’intellektuelle’, ergo er hans udtalelse racistisk. Og må jeg tilføje: i allerhøjeste grad.
Jeg er sikker på, at man kan støde på fænomenet både i Midt- og Sønderjylland, på Fyn, ja sågar i København og det uanset køn eller profession.
Minister blander pærer og æbler
Niels Jørgen Langkilde, Kommunikationsdirektør i Dansk HøreCenter
Sundhedsminister Astrid Krag skriver 11. januar., at priserne på de offentligt indkøbte høreapparater er faldet »med op til 60 pct.« Prisfaldet er et fromt håb. De første måneder viste ikke noget fald i den størrelse, men det kommer måske.
Priserne skal selvfølgelig også ned hos de private klinikker, hvis prisen falder.Problemet er, at ministeren sammenligner usammenlignelige apparater. Det offentlige er gået fra at købe apparater i bedste kvaliteter til at købe ringere apparater. De er gået fra at købe nyere teknologi til at købe ældre teknologi. Det giver en stor del af prisfaldet. En anden del fremkommer ved, at man ikke længere medkøber ørepropper – de købes fremover normalt særskilt.
Det triste er, at vi i Danmark producerer nogle af verdens bedste høreapparater, men at danskerne ikke kan få dem på de offentlige klinikker, og at vi har en minister, der truer de private klinikker til at gå ned i kvalitet, fordi ministeren ikke bryder sig om den øgede brugerbetaling, som hendes forslag efter ministeriets egen vurdering forventes at give.
Unægtelig en omvendt ’Køb dansk-klausul’. Det er også ’pinligt’.De offentlige høreklinikker er stadig meget dyrere end de private høreklinikker. Det er derfor spild af skatteborgernes penge at flytte borgerne fra de billigere private klinikker til de dyrere offentlige høreklinikker. Og hvorfor skal der mindre tilskud til behandlingen (altså det, der ikke er høreapparatudgifter) i de private klinikker, når apparatprisen falder?
Socialt ansvar skal fylde mere
Carsten Grubach Madsen, Nyt Europa
Den finansielle krise startede som bekendt i USA, afspejlet af Lehmann Brothers’ kollaps tilbage i september 2008 og omfatter hele den vestlige verden. En undersøgelse for nylig lavet af Economist Intelligence Unit viser, at hele 64 procent blandt 387 af verdens finansledere prioriterer socialt ansvar lavt. Det er i en situation, hvor statsgælden til eksempel er steget med ca. 40 procent i EU, siden krisen satte ind.
Mange banker havde under starten af krisen for stor tiltro til, at opturen ville vare ved, så væksten ville fortsætte, og værdierne ville blive ved med at stige. Men mere end fire år efter finanskrisens begyndelse er det ubegribeligt, at verdens finansledere tilsyneladende ikke vil prioritere socialt ansvar, hvor der alene i Europa er over 25 millioner arbejdsløse.
Heldigvis har bankkunderne vist de finansielle ledere en anden vej. Europæiske bæredygtige banker har oplevet en markant fremgang – bl.a. har danske Merkur Andelskasse 10.000 flere kunder end i 2006. Det er meget positivt, at bankkunderne støtter bæredygtige banker, hvor størstedelen af udlånene går til projekter inden for miljø, kultur eller sociale formål.
Det er med til at skabe de nødvendige fremtidige sociale investeringer, der ikke mindst går imod spekulanterne og den grådighed, som var med til at skabe finanskrisen tilbage i efteråret 2008.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,15. januar 2013,"Det triste er, at vi i Danmark producerer nogle af verdens bedste høreapparater, men at danskerne ikke kan få dem på de offentlige klinikker, og at vi har en minister, der truer de private klinikker til at gå ned i kvalitet, fordi ministeren ikke bryder sig om den øgede brugerbetaling, som hendes forslag efter ministeriets egen vurdering forventes at give."
6680,/debat/2013/09/laeserbreve-13,Læserbreve,," 
	Udveksling for eliten

Ditte Clément, formand for YFU-Danmark, og Amalie Ferdinand, formand for AFS Interkultur

	Regeringen foreslår i sit oplæg til finansloven for 2014 at fjerne tilskuddet på 10.000 kroner, som gives i støtte til unge under 18 år, der tager et år på udveksling i udlandet.

	Det er regeringens mål, at halvdelen af de studerende på de videregående uddannelser skal på udveksling, men hvis tilskuddet forsvinder, bliver det endnu sværere for unge fra ressourcesvage hjem at komme af sted.

	Ungdomsudveksling vil blive forbeholdt dem, der kan finansiere det hele selv. Kun børn fra ressourcestærke familier og studerende på videregående uddannelser vil få muligheden for gennem udveksling at tilegne sig de faglige og interkulturelle kompetencer, der er så vigtige i en globaliseret verden.

	Vi vil derfor gerne spørge regeringen: Hvorfor er udveksling kun for eliten?

	Ledige somunderholdning

Helle Nielsen, formand for Landsforeningen Lediges Vilkår

	Landsforeningen Lediges Vilkår finder det kritisabelt, at DR2 i programmerne Asger og de langtidsledige har sat den kendte erhvervsmand Asger Aamund til at motivere seks langtidsledige til at finde et arbejde.

	Han tager blandt andet de ledige med ud på en svinefarm, hvor de skal muge ud og inseminere grise. En slags lakmusprøve velsagtens, der skal afgøre, om de ledige er indstillet på at tage et hvilket som helst job.

	Aamund kan godt forstå, hvis de medvirkende i programmet ikke vil have jobbet på svinefarmen, for det vil han heller ikke selv. Alligevel mener han, at der bør være strammere regler, som kan tvinge de ledige i arbejde.

	Men hvorfor må ledige ikke være kritiske i forhold til, hvilket arbejde de påtager sig?

	Motivation og egnethed er vigtige parametre, hvis man vil undgå stress og udbrændthed.

	Man får eksempelvis intet ud af at sætte ledige til at arbejde på et plejehjem, hvis de overhovedet ikke bryder sig om gamle mennesker.

	Et program som Asger og de langtidsledige udstiller i bedste reality-stil de ledige som forkælede og kræsne, mens job er noget, der bare hænger og dingler på træerne.

	Udsendelsen er derfor med til at videreføre illusionen om, at alle kan tage et arbejde, hvis blot de gider.

	Men sandheden er anden: De ledige er topmotiverede, men også realistiske.

	Atomkraftsparer penge

Thorkil Søe, Gentofte

	Michael Zdrenka skriver i et læserbrev 11. september, at der intet er at spare ved atomkraft.

	Her må det gøres gældende, at vindkraften i Danmark skal betales med 105 øre/kWh. Det er fire gange så meget, som det koster at producere energi ved hjælp af atomkraft i Sverige.

	Anlægsomkostningerne er de samme for atomkraft som for vindkraft. Atomkraft har næsten den dobbelte udnyttelsesgrad, og kraftværkerne kan holde dobbelt så længe. Dette er ikke skønmaleri. Det er realiteter, der forklarer prisforskellen. Atomkraft vil i første række erstatte fossile brændsler, og der er uran og thorium til det første par tusind år. Atomkraft må altså siges at være vedvarende energi.

	Frygten for radioaktivitet er naturligvis ikke ubegrundet, men i den offentlige debat er den vildt overdrevet.

	Hvis man er bange for en tsunami i Danmark, bør man naturligvis tage de nødvendige forholdsregler. Det kunne eksempelvis være et stenfilter, som det, man havde på Barsebäck.

	Drop monopolfor apoteker

Per Toelstang, konst. adm. direktør i Coop

	Erhvervs- og vækstminister Henrik Sass Larsen (S) lægger op til en liberalisering af apotekernes monopol.

	Coop hilser dette initiativ velkommen. Vi vil gerne tilbyde vores kunder, at de kan købe medicin i en række af vores butikker over hele landet.

	I Danmark er der mange brugere per apotek sammenlignet med andre lande. Ved at liberalisere apotekernes monopol, opnår man bedre tilgængelighed, bedre service og bedre rådgivning.

	Den sunde konkurrence, som vil opstå på baggrund af liberaliseringen af apotekervæsnet, vil desuden reducere priserne.

	Regering svigter børnefamilier

Elvir Pelesevic, København N

	Lige da man troede, at løftebrudene ikke længere var øverste punkt på dagsordenen for regeringen, valgte den at droppe planerne om øremærket barsel til mænd.

	Dette til trods for at flere eksperter peger på, at tiltaget vil få flere fædre til at tage orlov, sådan som det har været tilfældet i andre nordiske lande.

	Årsagen til regeringens kovending er formentligt angsten for at blive beskyldt for at udøve tvang over for børnefamilierne. Men intet kunne være mere forkert.

	Øremærket barsel til mænd burde ikke opfattes som en straf, men som et nyttigt værktøj, der er til gavn for hele familien.

	Den øremærkede barsel kunne blandt andet ændre barnets syn på kønsrollerne, styrke faderens bånd til barnet og dermed stille ham bedre i en eventuel skilsmissesag, give moderen mulighed for at pleje sin karriere og i den sidste ende fundamentalt ændre samfundets syn på fordelingen af familierollerne.

	Regeringen har i nærværende sag forpasset endnu en chance for at føre politik, der gør en forskel.

	FN bør hjælpe Syrien

Lave K. Broch, København S

	FN’s rapport om Syrien slår fast, at både Assad-styret og oprørerne begår krigsforbrydelser mod civile.

	Det er derfor positivt, at der i skrivende stund forhandles om en diplomatisk løsning angående de kemiske våben i Syrien i stedet for et militært angreb.

	Danmark bør sammen med USA og andre allierede lægge et uforbeholdent pres på oprørerne.

	Regeringen bør desuden foreslå, at FN bringes i centrum for håndteringen af Syrien-konflikten, og at der som et minimum indsættes FN-observatører. Dermed kan vi få et upartisk overblik over, hvad der sker i Syrien.

	Det er godt at stole på sine venner. Men det er også godt at have et direkte kendskab til, hvilke overgreb der finder sted i Syrien. Derfor har vi brug for at få FN på banen.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",5.0,13. september 2013,"	I Danmark er der mange brugere per apotek sammenlignet med andre lande. Ved at liberalisere apotekernes monopol, opnår man bedre tilgængelighed, bedre service og bedre rådgivning."
438,/debat/2016/04/mexicos-praesident-brug-varm-velkomst,Mexicos præsident har brug for en ’varm’ velkomst,John M. Ackerman," På onsdag, den 13. april, får statsminister Lars Løkke Rasmussen en gylden chance for at redde potentielt tusindvis af liv i Latinamerika – og det uden at spendere så meget som én krone.
Den dag kommer Mexicos præsident, Enrique Peña Nieto, nemlig på statsbesøg i København, der således bliver næste etape på hans rundtur for at samle international støtte til sit voldelige, korrupte og undertrykkende regime.
Han vil aflire de sædvanlige fraser om international handel og broderskab mellem nationer. Men hans virkelige mål vil være at skræmme Mexicos stadigt mere aktive civilsamfund ved at demonstrere, hvor megen blind støtte han kan mobilisere fra udenlandske regeringer.
Den danske befolkning og offentlighed bør vare sig for at gå i hans fælde. Hvis Peña Nieto under sit statsbesøg bliver behandlet, som om han var leder af en fri og demokratisk nation, vil han straks udnytte det til at intensivere undertrykkelsen, når han igen er hjemme.
Hvis den mexicanske præsident derimod i fuld offentlighed bliver udsat for en byge af kritiske spørgsmål om sit lands politiske vold og presset til at løse den enorme menneskerettighedskrise, som er ved at sønderrive det, vil de modige journalister og aktivister, der kæmper for at demokratisere Mexico, få et kærkomment moralsk løft.
Forsamlingsfriheden angribes
Den strategi, som Mexicos regering anvender til at pynte på sit image på den internationale scene, går ud på at tørre landets graverende problemer med vold og korruption af på sammenbrudte lokale institutioner og socialt forfald.
Den logik bliver vi nødt til at vende om. Det virkelige problem befinder sig i toppen, ikke i bunden af det mexicanske politiske system. Lige siden Peña Nieto kom til magten, den 1. december 2012, er ytringsfriheden, forsamlingsfriheden og demonstrationsfriheden sat under et massivt pres. Studenteraktivister, oprindelige folk, oppositionspolitikere og uafhængige journalister har måttet stå for skud.
I dag er Mexico et af de farligste lande i verden for pressen at operere i med hyppige mord og trusler mod journalister. F.eks. blev Anabel Flores Salazar, en modig 33-årig reporter, der skrev om kriminalitet og korruption, den 15. journalist til at blive myrdet i delstaten Veracruz i løbet af den Peña Nieto-allierede guvernør Javier Duartes femårige regeringstid.
Over et dusin journalister er blevet dræbt – alene for at passe deres arbejde – over hele Mexico, siden Peña Nieto tiltrådte. Ifølge ytrings- og pressefriheds-ngo’en Article 19 har langt de fleste tilfælde af disse angreb på journalister involveret en direkte deltagelse fra mexicanske regeringsembedsmænd.
Ud over den direkte vold mod journalister er regeringens censur af medierne taget til. En lang række uafhængige journalister er blevet udelukket fra radio og tv for deres regeringskritiske synspunkter, og Mexicos førende radionyhedsvært, Carmen Aristegui, blev tilsyneladende fyret på direkte ordre fra præsidentens kontor.
Samtidig er forsamlingsfriheden under systematisk angreb med en kraftig tilvækst i antallet af politiske fanger og vilkårlige tilbageholdelser af aktivister de senere år. Disse omfatter den oprørende sag om José Manuel Mireles, som blev fængslet i 2014 på opdigtede anklager rejst imod ham som hævn for hans efterforskning af korruption i regeringen, herunder dens tætte forbindelser til narkokriminelle bander.
Snesevis af lærere er blevet fængslet eller vilkårligt arresteret for at protestere mod regeringens uddannelsesreformer, og studerende er systematisk blevet udsat for vilkårlige tilbageholdelser og indespærring under protestmarcher og ved demonstrationer i hele landet.
Massakrer på studerende
Også oppositionspolitikere er kommet under beskydning. Tidligt om morgen den 2. januar blev Gisela Mota, den 33-årige, nyvalgte borgmester i Temixco, en by i det sydlige Mexico, hevet ud af sin seng af bevæbnede kommandosoldater og henrettet med koldt blod. I sin indsættelsestale, som hun havde holdt kun en dag før, havde den idealistiske politiker lovet at bekæmpe organiseret kriminalitet både i og uden for regeringen.
Med sin død blev hun Mexicos 40. borgmester eller borgmesterkandidat til at blive myrdet, siden Peña Nieto tiltrådte. I løbet af 2015 blev over et dusin kandidater myrdet under deres valgkamp. Også i 2016 ser valgkampene ud til at blive blodige. 1. april blev en af lederne af Mexicos nye Morena-parti, Enrique Quiroz, skudt og dræbt samme dag, som guvernørvalgkampen tog sin begyndelse.
Massakrer begået direkte af mexicansk politi er blevet almindelige. Den 6. januar 2015 – samme dag, som Barack Obama var vært for Peña Nieto i Det Hvide Hus – nedmejede mexicanske sikkerhedsstyrker i staten Michoacán over et dusin demonstranter, der deltog i en demonstration for fred og sikkerhed i deres by.
Dette var ikke et enkeltstående tilfælde. Lignende massakrer og overdreven brug af magt fandt også sted den 30. juni, 2014 i Tlatlaya; den 26. september, 2014 i Iguala; den 22. Maj, 2015 på grænsen mellem Michoacán og Jalisco; og den 19. Juli, 2015 i Ostula.
I hvert af disse tilfælde har de forbundsstatslige undersøgelser af politiovergrebene enten trukket ud, taget tilflugt i åbenlyse løgne eller nøjedes med at fokusere på det laveste ansvarsniveau.
For eksempel har ngo’er afsløret, at massakren i Tlatlaya tilsyneladende skete på foranledning af et officielt militærdirektiv, der opfordrede soldater til »at gøre det af med« formodede kriminelle »i de sene nattetimer«.
Og for nylig har uafhængige rapporter om Iguala-forsvindingerne – den ene fra den Interamerikanske Menneskerettighedskommission, og den anden fra en gruppe argentinske retsmedicinske specialister – fuldstændigt miskrediteret regeringens version af, hvad der angiveligt skete den dag, de 43 studenteraktivister fra et lærerseminarium i Ayotzinapa forsvandt.
Ekstrem vold er ikke nyt for Mexico. Lige siden den daværende præsident Felipe Calderón i 2006 lancerede sin militariserede narkokrig, er titusinder af civile blevet dræbt. Mere end 20.000 mennesker er desuden rapporteret ’forsvundet’ i det seneste årti. Men i dag er volden i stigende grad rettet mod personer, der tager kampen op mod magtmisbruget.
Løber fra løfter
Ud over de systematiske angreb på borgerlige frihedsrettigheder er Peña Nieto og mange af hans nærmeste medarbejdere blevet impliceret i en række af korruptionsskandaler på højeste niveau.
Der har været alvorlige anklager om favoriseringer af visse af statslige entreprenører og insiderhandler i forbindelse med køb af palæejendomme til præsidentens hustru og finansministeren. De lækkede Panama-papirer viser desuden, at Peña Nietos foretrukne entreprenør, Juan Armando Hinojosa, sidste år stak 100 millioner dollar af vejen på ni udenlandske bankkonti.
I stedet for at uddrive fortidens spøgelser, har Mexicos præsident sat dem ved roret. Halvvejs igennem sin seks år lange periode, står det klart, at Peña Nieto har vendt ryggen til det mexicanske folk og er løbet fra sine løfter om at modernisere sit land. Det er derfor han nu har de laveste popularitetstal for nogen præsident i nyere historie – kun 34 procent af befolkningen støtter hans regering på nuværende tidspunkt.
Den danske regering gør klogt i at se ud over det netværk af koncerneliter og etablerede politikere, der i dag sætter dagsordenen for forholdet mellem Europa og Latinamerika.
I stedet bør Danmarks ledere række ud til og lytte til Mexicos vitale og dynamiske civilsamfund, som i stigende grad er ved at miste tålmodigheden med landets simulerede demokrati og defekte offentlige institutioner.
John M. Ackerman er professor ved Institut for juridisk forskning af nationale selvstyrende universitet Mexico (UNAM), chefredaktør for The Mexican Law Review, og klummist i avisen La Jornada og i magasinet Proceso. 
© John M. Ackerman og Information. 
Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,9. april 2016,"Med sin død blev hun Mexicos 40. borgmester eller borgmesterkandidat til at blive myrdet, siden Peña Nieto tiltrådte. I løbet af 2015 blev over et dusin kandidater myrdet under deres valgkamp. Også i 2016 ser valgkampene ud til at blive blodige. 1. april blev en af lederne af Mexicos nye Morena-parti, Enrique Quiroz, skudt og dræbt samme dag, som guvernørvalgkampen tog sin begyndelse."
1204,/debat/2015/12/bange-kvinder,Jeg er bange for kvinder,Vibeke Fogh Prahl," Vi vimser rundt blandt hinanden på Nørrebrogade. Alle de pæne barnevognskvinder. Tøjet er flot, babyerne smiler, på hver vores catwalkpodie. Jeg vil gerne kigge på kvinderne med et strejf af kærlighed, jeg vil gerne glæde mig over deres spankulerende moderæstetik – men jeg skuler.
I kontakten med kvinder enten ophøjer eller nedvurderer jeg mit eget ståsted.
Deres eksistens kan true min position og frarøve min mands blikke. Jeg stiller mig som konkurrent – visualiserende mit grå CV og pointtavlen i mine hænder.
Selvophøjelsen er min favorit. Det er rart at stå deroppe. Det er rart at kigge ned på famlende kvinder. Det er rart, når det står 1-0 til mig.
Men når kvinders charme, popularitet og succes stormer imod mig, sker der noget. Nogle vil kalde det væmmeligt. Jeg ser en smuk kvinde vinde en prisoverrækkelse. Nu er jeg ikke længere en velfungerende kvinde med to sunde børn og en god mand. Jeg transformeres til en besidderisk hundrage.
Jeg er trist. Jeg har ikke fået nok. Nok venner, nok karriere, nok charme. Op fra min beskyttende attachémappe hiver jeg selvforsvar op. Mine forældre opdagede ikke mine kreative talenter. Jeg ikke er opvokset i et kulturradikalt hjem. Min klasselærer kunne ikke lide mig. Jeg har selvværdsproblemer. Jeg har børn. Det er mine forældres skyld. Det er mine forældres skyld, beroliger jeg mig selv.
Tidligt i seng
Jeg køber ikke mode- og boligmagasiner. Jeg ser ikke tv, der handler om at vinde anerkendelse. Min skrabede facebookprofil viser ikke mine få venners opdateringer.
Jeg har garderet mig mod at blive opslugt af venindebilleder og begavede opdateringer, da alle disse uskyldige ligegyldigheder oversvømmer min eksistens med dyb, mørk melankoli.
For mig er det altså ikke blot et socialt mediebillede af et populært kvindeselskab – grinende, rødvinsdrikkende, litteraturoplæsende. Det er et billede, der fortæller mig, at jeg er alene.
Selv om jeg fyldes af tomhed ved et enkelt billede, tager jeg mig til fange i selvpineriet og kigger på flere. Tomheden forstørres. Misundelsen æder mig langsomt. Jeg går tidligt i seng.
Weekenden efter vil jeg hævne mig. Jeg vil samle et kvindeselskab, hvor vi griner og pjatter på den intellektuelle måde.
Jeg opsætter filtrerede billeder på Facebook. Jeg holder vagt. Jeg åbner min profil hvert tiende minut, tænker på den hver andet sekund, tæller ’likes’. Jeg reducerer mig selv til en aktiekurs, hvor Facebook fortæller mig, hvor meget jeg er værd i dag. Måske vil jeg gå i seng med sitrende, frydefuld fornemmelse i kroppen over virtuel anerkendelse.
Jeg slår ’misundelse’ op på Google og kommer i berøring med en Femina-artikel. Artiklen opfordrer mig til at favne misundelsen. Jeg skal opdage, hvad den vil fortælle mig. Hvis jeg mærker misundelse i forhold til en anden kvindes besiddelser, skal jeg spørge mig selv, hvilket ønske, der ligger under misundelsen. Jeg tager rådet til mig.
Femina, hjælp mig!
Der dufter af boligmagasin i hendes lejlighed. Den har mange værelser. Den er minimalistisk og stilfuld. Der bor en smuk kvinde. (Mit eget hjem er på 50 kvadratmeter, og vi bor to voksne og to små børn.)
Pludselig får jeg klaustrofobi. Jeg går rundt som en pukkelrygget heks. Lange fingre, der snuser rundt i chik københavnerlejlighed. Jeg bliver svimmel af min gnæggende utilfredshed.
Før var jeg glad og veltilfreds. Jeg var stolt af mine turkise vægge med excentriske penselstrøg. Jeg var stolt af at kunne leve fornøjet på lidt plads. Nu er jeg bitter og fortvivlet. Der står 0-1 til kvinden.
Og det er her, jeg kalder på hjælp: Femina, hjælp mig! Hvilket ønske ligger under min misundelse? Jeg har lyst til dyre møbler!
Måske tegner jeg et abonnement på Bo Bedre. Et abonnement på kronisk utilfredshed.
Ekskrementer
Jeg mindes min gamle veninde. Hun var klog og smuk. Når hun fik 13, kunne man knap nok se hende smile. »Tretten,« hviskede hun undskyldende med nedbøjet hoved. Hun ønskede ikke at stå på ensomhedens piedestal.
Når hun fik 13, var vi andre nødsaget til at gå på rov i hendes fejl: »Hun er arrogant. Hun er begyndt at tage på.«
Vi stod med hver vores bazooka og beskød den tilsyneladende perfekte pige. Bang! Bang! Bang! Straks havde vi det meget bedre.
Så i stedet for at præsentere mit liv som succesfuldt, kan jeg vælge den modsatte strategi og præsentere mine fiaskoer: Kager, der brænder på. Børn, der skriger. Derved har jeg opsat et beskyttende fæstningsværk mod skinsyge kvinder. Jeg har beskyttet mig mod, at de får lyst til at hviske om, at min næse er større end gennemsnittets, at jeg griner for højt, er bedrevidende og snakker for meget. I kartoteket med mine ekskrementer vil de langsomt ånde lettet op, når de opdager uredigerede billeder af min appelsinhud, manglende sexlyst, depressive udtryk, skænderi med manden, etc. Jeg kan skabe et søsterskab for de ufuldkomne, der bøvser og spytter på de formfuldendte.
Vi er pissebange
Vi positionerer os som ligeglade og griner ad 12-talspigerne. Vi erklærer os som lortemødre og peger fingre ad speltmødrene. Vi spiser bacon og spotter vegetarerne. Vi køber genbrugstøj og latterliggør østerbrodamerne. Vi gør karriere og skælder ud på de hjemmegående. Vi går hjemme og foragter de succesfulde. Vi er pissebange.
Den ene kvindes medvind, bringer den anden kvinde modvind. Vi er infiltrerede og afhængige af hinanden, men bekæmper hinanden med hemmelige gloser.
Jeg er bange for kvinder. Jeg er bange for, at jeg får dem til at føle sig fejlfulde. Jeg famler efter måder, hvorpå jeg kan lytte rigtigt, anerkende rigtigt, trøste rigtigt. Jeg vil gerne danse i medbegejstring, bevæge mig til rytmen af oprigtig interesse.
Men jeg snubler.
Jeg går fra et såkaldt ’veninde-møde’ med en murrende overbevisning om, at jeg gjorde tingene forkert, at jeg forsmåede hende med mine store armbevægelser. Koderne. Det grumsede vand. De usagte sætninger. »Undskyld,« skriver jeg i en sms.
Jeg ønsker at rulle badeforhænget fra, afklæde mig min rustning og finde tillid i blikke.
Man siger, at kvinder er kvinder værst. Jeg kunne godt tænke mig at sige noget andet.
Vibeke Fogh Prahl er lærerstuderende




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",18.0,3. december 2015,"Jeg er trist. Jeg har ikke fået nok. Nok venner, nok karriere, nok charme. Op fra min beskyttende attachémappe hiver jeg selvforsvar op. Mine forældre opdagede ikke mine kreative talenter. Jeg ikke er opvokset i et kulturradikalt hjem. Min klasselærer kunne ikke lide mig. Jeg har selvværdsproblemer. Jeg har børn. Det er mine forældres skyld. Det er mine forældres skyld, beroliger jeg mig selv."
1204,/debat/2015/12/bange-kvinder,Jeg er bange for kvinder,Vibeke Fogh Prahl," Vi vimser rundt blandt hinanden på Nørrebrogade. Alle de pæne barnevognskvinder. Tøjet er flot, babyerne smiler, på hver vores catwalkpodie. Jeg vil gerne kigge på kvinderne med et strejf af kærlighed, jeg vil gerne glæde mig over deres spankulerende moderæstetik – men jeg skuler.
I kontakten med kvinder enten ophøjer eller nedvurderer jeg mit eget ståsted.
Deres eksistens kan true min position og frarøve min mands blikke. Jeg stiller mig som konkurrent – visualiserende mit grå CV og pointtavlen i mine hænder.
Selvophøjelsen er min favorit. Det er rart at stå deroppe. Det er rart at kigge ned på famlende kvinder. Det er rart, når det står 1-0 til mig.
Men når kvinders charme, popularitet og succes stormer imod mig, sker der noget. Nogle vil kalde det væmmeligt. Jeg ser en smuk kvinde vinde en prisoverrækkelse. Nu er jeg ikke længere en velfungerende kvinde med to sunde børn og en god mand. Jeg transformeres til en besidderisk hundrage.
Jeg er trist. Jeg har ikke fået nok. Nok venner, nok karriere, nok charme. Op fra min beskyttende attachémappe hiver jeg selvforsvar op. Mine forældre opdagede ikke mine kreative talenter. Jeg ikke er opvokset i et kulturradikalt hjem. Min klasselærer kunne ikke lide mig. Jeg har selvværdsproblemer. Jeg har børn. Det er mine forældres skyld. Det er mine forældres skyld, beroliger jeg mig selv.
Tidligt i seng
Jeg køber ikke mode- og boligmagasiner. Jeg ser ikke tv, der handler om at vinde anerkendelse. Min skrabede facebookprofil viser ikke mine få venners opdateringer.
Jeg har garderet mig mod at blive opslugt af venindebilleder og begavede opdateringer, da alle disse uskyldige ligegyldigheder oversvømmer min eksistens med dyb, mørk melankoli.
For mig er det altså ikke blot et socialt mediebillede af et populært kvindeselskab – grinende, rødvinsdrikkende, litteraturoplæsende. Det er et billede, der fortæller mig, at jeg er alene.
Selv om jeg fyldes af tomhed ved et enkelt billede, tager jeg mig til fange i selvpineriet og kigger på flere. Tomheden forstørres. Misundelsen æder mig langsomt. Jeg går tidligt i seng.
Weekenden efter vil jeg hævne mig. Jeg vil samle et kvindeselskab, hvor vi griner og pjatter på den intellektuelle måde.
Jeg opsætter filtrerede billeder på Facebook. Jeg holder vagt. Jeg åbner min profil hvert tiende minut, tænker på den hver andet sekund, tæller ’likes’. Jeg reducerer mig selv til en aktiekurs, hvor Facebook fortæller mig, hvor meget jeg er værd i dag. Måske vil jeg gå i seng med sitrende, frydefuld fornemmelse i kroppen over virtuel anerkendelse.
Jeg slår ’misundelse’ op på Google og kommer i berøring med en Femina-artikel. Artiklen opfordrer mig til at favne misundelsen. Jeg skal opdage, hvad den vil fortælle mig. Hvis jeg mærker misundelse i forhold til en anden kvindes besiddelser, skal jeg spørge mig selv, hvilket ønske, der ligger under misundelsen. Jeg tager rådet til mig.
Femina, hjælp mig!
Der dufter af boligmagasin i hendes lejlighed. Den har mange værelser. Den er minimalistisk og stilfuld. Der bor en smuk kvinde. (Mit eget hjem er på 50 kvadratmeter, og vi bor to voksne og to små børn.)
Pludselig får jeg klaustrofobi. Jeg går rundt som en pukkelrygget heks. Lange fingre, der snuser rundt i chik københavnerlejlighed. Jeg bliver svimmel af min gnæggende utilfredshed.
Før var jeg glad og veltilfreds. Jeg var stolt af mine turkise vægge med excentriske penselstrøg. Jeg var stolt af at kunne leve fornøjet på lidt plads. Nu er jeg bitter og fortvivlet. Der står 0-1 til kvinden.
Og det er her, jeg kalder på hjælp: Femina, hjælp mig! Hvilket ønske ligger under min misundelse? Jeg har lyst til dyre møbler!
Måske tegner jeg et abonnement på Bo Bedre. Et abonnement på kronisk utilfredshed.
Ekskrementer
Jeg mindes min gamle veninde. Hun var klog og smuk. Når hun fik 13, kunne man knap nok se hende smile. »Tretten,« hviskede hun undskyldende med nedbøjet hoved. Hun ønskede ikke at stå på ensomhedens piedestal.
Når hun fik 13, var vi andre nødsaget til at gå på rov i hendes fejl: »Hun er arrogant. Hun er begyndt at tage på.«
Vi stod med hver vores bazooka og beskød den tilsyneladende perfekte pige. Bang! Bang! Bang! Straks havde vi det meget bedre.
Så i stedet for at præsentere mit liv som succesfuldt, kan jeg vælge den modsatte strategi og præsentere mine fiaskoer: Kager, der brænder på. Børn, der skriger. Derved har jeg opsat et beskyttende fæstningsværk mod skinsyge kvinder. Jeg har beskyttet mig mod, at de får lyst til at hviske om, at min næse er større end gennemsnittets, at jeg griner for højt, er bedrevidende og snakker for meget. I kartoteket med mine ekskrementer vil de langsomt ånde lettet op, når de opdager uredigerede billeder af min appelsinhud, manglende sexlyst, depressive udtryk, skænderi med manden, etc. Jeg kan skabe et søsterskab for de ufuldkomne, der bøvser og spytter på de formfuldendte.
Vi er pissebange
Vi positionerer os som ligeglade og griner ad 12-talspigerne. Vi erklærer os som lortemødre og peger fingre ad speltmødrene. Vi spiser bacon og spotter vegetarerne. Vi køber genbrugstøj og latterliggør østerbrodamerne. Vi gør karriere og skælder ud på de hjemmegående. Vi går hjemme og foragter de succesfulde. Vi er pissebange.
Den ene kvindes medvind, bringer den anden kvinde modvind. Vi er infiltrerede og afhængige af hinanden, men bekæmper hinanden med hemmelige gloser.
Jeg er bange for kvinder. Jeg er bange for, at jeg får dem til at føle sig fejlfulde. Jeg famler efter måder, hvorpå jeg kan lytte rigtigt, anerkende rigtigt, trøste rigtigt. Jeg vil gerne danse i medbegejstring, bevæge mig til rytmen af oprigtig interesse.
Men jeg snubler.
Jeg går fra et såkaldt ’veninde-møde’ med en murrende overbevisning om, at jeg gjorde tingene forkert, at jeg forsmåede hende med mine store armbevægelser. Koderne. Det grumsede vand. De usagte sætninger. »Undskyld,« skriver jeg i en sms.
Jeg ønsker at rulle badeforhænget fra, afklæde mig min rustning og finde tillid i blikke.
Man siger, at kvinder er kvinder værst. Jeg kunne godt tænke mig at sige noget andet.
Vibeke Fogh Prahl er lærerstuderende




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",18.0,3. december 2015,"Men når kvinders charme, popularitet og succes stormer imod mig, sker der noget. Nogle vil kalde det væmmeligt. Jeg ser en smuk kvinde vinde en prisoverrækkelse. Nu er jeg ikke længere en velfungerende kvinde med to sunde børn og en god mand. Jeg transformeres til en besidderisk hundrage."
10733,/debat/2012/01/spaghetti-ketchup-fuldkornspasta-oeko-pesto,Fra spaghetti med ketchup til fuldkornspasta med øko-pesto,Martin Langdal Topf," En aldeles unuanceret debat hersker om, hvorvidt vi danske studerende er stakkels, fattige mennesker, der udover at slide med pensum, hver dag må kæmpe en brav kamp for at mætte vores stakkels, ungdommelige kroppe og betale store summer til fæle udlejere, eller om vi i virkeligheden er forkælede møgunger, der gør vores mus af et fattigdomsproblem til en elefant i vore egne øjne. Jeg tror svaret ligger et sted imellem, og jeg savner en skelnen mellem absolut og relativ fattigdom.
Naturligvis er der yderst få studerende i Danmark, der er absolut fattige. Vi kan alle spise os mætte, om ikke andet så i mad fra Lidl og Aldi. Hvis vi vil, kan vi også bo billigere, end vi gør — der er ingen, der har akut behov for at bo på Vesterbro eller Nørrebro, uanset hvor meget man bilder sig ind, at man altså bare ikke kan bo i Hvidovre eller Brønshøj. Dermed ikke sagt, at der ikke er et misforhold mellem S.U. og huslejepriserne i en by som København, hvor det er stadig sværere at finde fast bolig, for det ér det.
Københavnerfordele
Der er visse løsninger på fattigdommen, som på nogen vis er indlysende fejlbehæftede. »I kan bare flytte til Aalborg at studere!,« lyder det. Det kunne jeg ja. Jeg er selv fra Nordjylland, og kunne bare være blevet. Det havde været meget billigere end at flytte til København, og jeg kan sagtens læse mit fag i Aalborg. Men er det vores hensigt, at de mindre bemidlede studerende skal indfinde sig i Aalborg, mens de, der har råd eller overskud, kan få lov at læse i København? Det håber jeg ikke, for så er vi i sandhed ude på et socialt skråplan.
Udover at jeg får væsentlig flere undervisningstimer, og måske endda et højere fagligt niveau, i København, er det voldsomt svært at finde relevant studiejob som samfundsvidenskabsstuderende i Aalborg. Og faktum er, at det inden for samfundsvidenskaben er voldsomt vigtigt, at man konstant udvider sit CV. Jeg er så godt som chanceløs på arbejdsmarkedet, hvis jeg har brugt fem år på at læse teori og arbejde i et supermarked.
Vænnet til forbrug
Jeg har ingen intention om at udlevere mit private budget, som andre har gjort, men jeg har ca. 800 kroner tilbage efter betalt husleje, som inkluderer vand og varme. Hvis man medregner udgifter til internet, forsikring og telefon, så er der ikke meget tilbage at rutte med. Det kunne måske lade sig gøre på det billigste rugbrød, dåsetun, spaghetti og ketchup i en by, jeg ikke har lyst til at bo i, men ville det være sjovt? Nej. Her er vi imidlertid ved netop den skelnen i fattigdomsdebatten, jeg efterlyser. Kan det lade sig gøre at leve for mit budget? Absolut. Er det fedt? Nej. Er det socialt accepteret? Ikke nødvendigvis.
Med overhængende fare for at blive slået i hartkorn med de klynkende studerende, må jeg hellere forklare netop det sociale aspekt. Ja, jeg mener godt, man kan påpege, at en større procentdel af danske studerende er relativt fattige. De kan få det til at løbe rundt, ja, men er det nok, i en tid, hvor den unge, smarte akademiker er trendsætter, og hvor der er et socialt pres på en vis levestandard? Det tvivler jeg på.
Hovedparten af os har været ude at arbejde et år, to eller tre, inden vi påbegyndte vores studie, og vi har derfor prøvet at have flere penge mellem hænderne, end vi har nu. Det trækker spor. Der er voldsomt mange studerende, som ikke opfører sig som de fattige, de er. Jeg selv absolut inkluderet.
Nu kan det naturligvis være, at vores forældre overdramatiserer deres fortid, men vi er langt fra fordums fattige studerende på billig spaghetti og ketchup, som de beretter om.
Nu til dags skal pastaen helst være af fuldkorn, og pestoen skal helst være fairtrade, eller som minimum økologisk. Vi går gerne på café, og vi tager helst til Berlin eller London et par gange årligt. Derudover er der hele det sociale cirkus, som alle mener er så vigtigt for at komme gennem studierne, men som også koster temmelig mange penge i længden. Og der er tøj! Tøj, tøj og mere tøj! Og så vil vi i øvrigt allerhelst bo i København eller Aarhus. Det er byer, der har den ret diffuse kvalitet at ’der sker noget’, og det knapt så diffuse karakteristika, at huslejen og leveomkostningerne langt overgår de mindre universitetsbyers.
Socialt ekskluderende
Åh, hvilket klynkeri over at leve et selvvalgt liv under ungdomsforbrugerkulturens åg! Tjah, måske. Men det er også pointen: Det er særdeles legitimt at føle sig fattig som studerende.
Problemet er, at fattigdommen over en bred kam er relativ, fostret af at vi lever over evne. Vi vil gerne være kvalitetsbevidste og smarte, udstråle overskud, og være med hvor det sker. Vi lever i en hedonistisk og socialt ekskluderende boble af et nu, der helst skal være det fedeste i vores liv, og vi er for umodne, blåøjede og forvænte til at efterleve en stram økonomisk ansvarlighed.
Tendensen er socialt ekskluderende, fordi den diskriminerer de studerende, der er for fagligt svage til at arbejde ti timer ved siden af studiet, og fordi den forfordeler til fordel for de studerende, der er født med en faglig eller økonomisk guldske i munden, en bedstemor med en tyk bankbog eller et netværk, der gør jobjagt til en leg. Der er tale om en social differentiering, der også vil udmønte sig geografisk. Et aktivt valg af Aarhus eller København som studieby, er forbeholdt de, fagligt eller økonomisk, ressourcestærke.
Mange af problematikkerne, der fremdrages i den aktuelle debat, er helt relevante, og nej, vi studerende har generelt ikke mange penge mellem hænderne. Men, min kære medstuderende på en højere læreanstalt, kan du genkende billedet af dit hedonistiske selv i det ovenstående? Det tror jeg godt, du kan.
Så længe det stadig er socialt uacceptabelt at være fattig, bliver vi blot endnu fattigere. Det er et aktivt valg. Det er fantastisk bekræftende at være kvalitetsbevidst og overskudsagtig, og vi, jeg inkluderet, vil nødig give køb på det, men så må jeg indse, at jeg samtidig er med til at skabe den relative fattigdom. At klynke over eksistensen af et hul, man selv er med til at grave, er hykleri!
 
Martin Langdal Topf, sociologistuderende ved Københavns Universitet
",52.0,17. januar 2012," En aldeles unuanceret debat hersker om, hvorvidt vi danske studerende er stakkels, fattige mennesker, der udover at slide med pensum, hver dag må kæmpe en brav kamp for at mætte vores stakkels, ungdommelige kroppe og betale store summer til fæle udlejere, eller om vi i virkeligheden er forkælede møgunger, der gør vores mus af et fattigdomsproblem til en elefant i vore egne øjne. Jeg tror svaret ligger et sted imellem, og jeg savner en skelnen mellem absolut og relativ fattigdom."
11104,/debat/2011/11/svigtede-menneske,Det svigtede menneske,Ole Thyssen," Et samfund bygger på dygtighed. Mennesker må dyrke jorden, få hjulene til at rulle, undervise, helbrede, administrere og lede. At de finder mening i deres arbejde, gør dem selv og samfundet rigere.
Der er også mennesker, som ikke er dygtige. Deres sjæl og krop er fra starten beskadiget, så de ikke magter selv minimale krav om dygtighed. Her er det en social beslutning, hvad der skal ske med dem. I nogle samfund overlades de til sig selv og måske til døden — børn sættes ud, gamle forventes at gå ud selv. Ellers må de klare sig, som de kan med tiggeri og hjælp fra familien.
Det danske velfærdssystem opstod ikke som en kompensation for mangel på dygtighed. De værdigt trængende var dem, som gerne ville, men ikke kunne arbejde på grund af arbejdsløshed eller sygdom. Begrundet med både humanitet og statsræson blev de fattige, de syge og de arbejdsløse tilbudt hjælp.
Mangel på arbejde har en kobling til mangel på dygtighed. Kan du ikke arbejde, er du i samme situation som den, der ikke kan få arbejde. Og hvorfor skal kun den ene gruppe have kompensation? Også sygdom spolerer arbejdsevnen, og sygdom er ikke kun en følge af arbejdsulykker.
Herfra kan ringene brede sig. For hvad er sygdom? Foruden medfødte sygdomme kan en sværm af ubehagelige tilstande ombeskrives til at være sygdomme: angst, demotivation og den viljesvaghed, som gør, at man ikke kan holde sig fra mad, drikke, narko, spil og powershopping.
Hertil kommer den sociale tilstand, der sammenfattes under etiketten 'svaghed'. De svage er ikke handicappede i normal forstand, de er ikke deforme eller slået af den rædsel, man kan finde på billeder fra gamle sindssygehospitaler. Men de er udygtige. De kan ikke leve op til normale krav om at passe deres skole eller arbejde, læse deres lektier, møde til tiden eller tage vare på deres børn.
Svaghed viser sig i et samspil med andre. Medmindre der er tale om et medfødt handicap, handler svaghed ikke om en svag vilje og skal ikke stemples moralsk. At bede de svage om at tage sig sammen giver ingen mening. Herfra smedes et princip om, at alt, hvad der sker med et menneske, er socialt betinget. Men er svaghed socialt betinget, må den afhjælpes socialt, altså med velfærd.
Svaghedsbonus
Hvordan viser svagheden sig? Det er enkelt nok: ved at man vedholdende ikke lever op til normale krav om at klare sin hverdag. Man er svag, hvis man vedholdende viser sig som svag. Det forudsættes, at mennesker gerne vil være dygtige, og at de ikke går efter det, som Freud kaldte for 'sekundære sygdomsgevinster'.
Præcis den forudsætning er forsvundet. Når svaghed ikke betyder rå nød, men opmærksomhed fra et korps af professionelle — læger, psykologer, socialarbejdere og pædagoger — åbner svaghed en adgang til gevinster, det er besværligt at opnå på anden vis. Det er besværligt at passe sin skole, sit arbejde og sine børn. Adgangsbilletten hedder diagnose. Får man den, er svaghed ikke ens egen skyld, men — i sidste ende — samfundets, og der åbner sig en alternativ karriere som svag.
En normal karriere satser på dygtighed. Den alternative karriere satser på udygtighed — kompetence til at være inkompetent.
Velfærdssystemet er ikke blot det gode system, som yder kompensation for det onde arbejde. Det er blevet et parallelt system med sine egne karrierebaner. Det kræver investering og udholdenhed, men rummer også sine egne belønninger.
Mens champagnepropperne i det normale system løfter sig, når eksamenen er overstået, springer propperne i det andet system, når førtidspensionen eller ydelsen er opnået, så man er garanteret et liv uden pligter. Man har kæmpet hårdt for at blive anerkendt som inkompetent. Man har sat sig ud på skråplanet, givet efter og overladt resten til myndighederne.
Jammerens heppekor
Kampen om at gøre stadig flere mennesker udygtige har mange soldater. Ikke blot mennesker, som ikke orker, men også alle professionelle, som får deres normale karriere ved at tage sig af de udygtige.
Da de ikke må gøre reklame for deres ydelser, har de valgt en anden udvej: de fylder det offentlige rum med jammer, så der hver eneste dag er overskrifter om, at samfundet har svigtet, at vi ikke tager os af de svage, at når vi nu er et rigt land, og når jeg nu har betalt min skat, så ... må der gøres en massiv indsats. Uden nogen øvre grænse. Er man konsulent i stress eller optaget af børn med lavt selvværd, finder man ofre overalt. Der er velkendte fristelser forbundet med at sælge elastik i metermål.
Og staten giver efter. Hvad skal den stille op med de nye masser af svage, der ikke er sultens slavehær og ikke kan true med at strejke, men som truer med en ofte iscenesat elendighed og med social uro — tyveri, hærværk, vold? De udygtige sættes på passiv forsørgelse. Så er de deponeret i de svages silo. Hvad, der i gamle dage hed strejke, er erstattet af et besøg hos lægen.
Resultatet er et Juggernauthjul, som drives af mange hænder, så hver enkelt hånd ikke kan se sit eget ansvar.
Ved siden af svaghedens onde cirkel — at du er svag, hvis du opfører dig som svag — får vi demokratiets onde: at vælgere og politikere holder hinanden i et dødsgreb omkring velfærd i lange baner. Massemedierne agerer kobler med daglige rapporter om de svages sørgelige skæbne.
Selvfølgelig skal de værdigt trængende have hjælp. Problemet er blot, at det er blevet let og fristende at melde sig ind i de svages klub og at få den diagnose, som åbner for velfærd og ansvarsfrihed. Med en diagnose som volds-psykopat, spiseforstyrret eller ADHD-ramt fritages både familien og individet selv for egen skyld. Det er en stor lettelse. Hvad, der hjælper, er ikke en møjsommelig indsats af vilje, kun offentlig hjælp.
Fra proletar til klient
Man kan kalde det underklassens oprør. Underklassen er ikke længere arbejdende proletarer, men ikke-arbejdende bistandsklienter. De er på vej ind i en ny type klassekonflikt, som indvarsles af valgkampens slogan om 'velfærd eller skattelettelser'. Hvornår brister de dygtiges loyalitet over for de udygtige, når der dagligt leverer beviser på, at et hæderkronet velfærdssystem er gået amok?
Situationen kan bedømmes økonomisk. Det er hundedyrt, at hundredtusindvis af mennesker tropper op og gør krav på at være svage. Vi får løbende at vide, at en halv million danskere er psykisk syge, og at stress, melankoli, angst og demotivation er folkesygdomme, som 'det ikke kan betale sig at lade være med at behandle'.
I et verdenssamfund med hård konkurrence er det dog svært at se en fremtid for et land, der hæger om sin duftallergi og sin fibromyalgi. Derfor er det blevet et politisk mantra, at få folk i arbejde, så 'vi kan få råd til velfærd'. Vognen sættes foran hesten, når velfærd ikke er kompensation, men meningen med det hele.
Værdighed
Jeg vil følge et andet spor og bedømme sagen som et spørgsmål om værdighed. Det er, om man vil, en humanistisk tilgang, hvis baggrund er en idé om det aktive menneske. En ny social kliché viser det svigtede menneske, som det er blevet let at overtage og leve sig ind i. Det handler om at opgive at fokusere på den opgave, som skal løses og i stedet rette kikkerten mod ens symptomer: smerten i ryggen, susen for ørerne, angsten ...
Klicheen legitimerer ikke blot fralæggelse af ansvar, men også endeløse krav om en social indsats. Narkomaner kræver rettigheder og danner en forening med alkoholikere og pillemisbrugere. De hjemløse ser fremtiden i lyset af nedskrivning af gæld, rådgivning og terapi. For enden af deres regnbue står et liv som forne tiders herremænd, med en tjener på hver finger. Deres eget svigt og deres egen mulighed for at gøre en indsats hører vi ikke meget om. Det er ufint at bringe moralen på bane.
Appeller om at tage ansvar virker ikke. De fanges af svaghedens cirkel. Hvorfor tage sig sammen, når man blot ved at insistere på sin svaghed kan få den ønskede hjælp? Hvorfor udsætte sig for verdens kulde, når samfundet tilbyder en varmestue? Hvorfor se på egen skyld, når man får medvind med en påstand om, at »kommunen/skolen/arbejdspladsen tilbød ikke hjælp«? Svagheden for de svage er blevet en kongevej til svaghed.
Så en ny mennesketype, det svage menneske, ser ikke svaghed som en ydre skæbne eller en personlig sag. Han beskriver sig selv som et offer for ydre omstændigheder, og beskrivelsen får ord og opbakning af professionelle, der ser endeløse vækstmuligheder i at oparbejde en ny strategisk ressource, svaghed. De ser sig selv som gode, når de peger på de enorme mængder af svage, man bør gøre godt mod.
Både de svage og de professionelle gør sig illusioner, når de ser bort fra, at de selv er med til at skabe den svaghed, de vil afhjælpe. Men det er virksomme illusioner, ligesom den feudale illusion om, at der fandtes hekse. Og en virksom illusion er en realitet.
Så den tunge indvending mod velfærdssystemets elefantiasis er ikke økonomisk, men handler om værdighed. Det er, med en lille omskrivning af Kant, uværdigt at leve et liv i selvforskyldt svaghed.
 
Ole Thyssen er professor, dr.phil. ved Institut for Ledelse, Politik og Filosofi på CBS
Hør mere, når Ole Thyssen i aften deltager i debatarrangementet 'Grænser for staten — Ansvar for folkesundheden; stat eller individ?'. Det er arrangeret af CEVEA og Grundtvigsk Forum, og løber af stablen kl. 17-19 i Vartorvs store sal.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",322.0,15. november 2011,"Ole Thyssen er professor, dr.phil. ved Institut for Ledelse, Politik og Filosofi på CBS"
4236,/debat/2014/09/genererationen-vaek-droem,"Genererationen, der blev væk i en drøm",Jacob Stubbe Østergaard," For nylig skrev Eini Carina Grønvold, i en rammende kronik, om min generation – i hvert fald de privilegerede af os. Os, der blev født i midt-80’erne, og som med Grønvolds ord »er formet efter et overflodssamfund, der ikke længere eksisterer«. Det er en vigtig debat, som kun lige er kommet i gang. Vores generation er den i særklasse mest tragikomiske generation, det 20. århundrede har rystet af sig. Jeg kalder os den forvirrede generation. Vi bor i vore egne drømme.
Vi er opvokset i en historisk rus. Da støvet fra Berlinmurens fald havde lagt sig, befandt Vesten sig i en aldrig tidligere set fredssituation. Det var til at blive helt svimmel over fraværet af truende skygger på den storpolitiske himmel. For vores forældre var det en exceptionel situation. For os blev det normalen. Økonomien var på ret køl. Internettet bandt det hele sammen. Og satellitten Voyager 2 bevægede sig længere og længere ud i solsystemet som et symbol på den vestlige verdens triumftog. Som om det ikke var nok, var vi også ’de små årgange’. Når vi blev færdige med skolen, ville vi kunne vælge og vrage på arbejdsmarkedet. Spørgsmålet var bare, om vi ville være advokater, akrobater eller astronauter.
Da globaliseringen for alvor tog fart i løbet af 00’erne, blev vi udnævnt til den kreative klasse. Nu skulle vi leve af vores ideer og kreativitet. Produktion og serviceydelser kunne Indonesien og Bangladesh tage sig af. Den forandrede globale sammenhæng passede perfekt med vores selvforståelse. Vi var alle sammen unikke nok til, at vi skulle ud og forme verden med vores ideer.
Antallet af kunstnere eksploderede. Alle var i gang med en digtsamling, et fusionsteaterprojekt eller et værksted for selvbyggede ladcykler. Som Søren Ulrik Thomsen for nylig skrev: i 1980 ville alle være jurister, og i 2014 vil alle være forfattere.
Vi, de tragikomiske
Det var tre begivenheder, der slog bunden ud af vores virkelighed: 11. september, de globale klimaforandringer og den økonomiske krise.
Selv har vi knap opfattet det. Det er derfor, vi er tragikomiske. Vi danser videre som i en trance. Vi finder på nye kreative projekter og skriver velovervejede status-updates på Facebook. Vi lever, som var der en fremtid og et håb, selv om vi har lige så lidt fremtid som den nu aldrende no future-generation. De forsøgte i det mindste at udbasunere denne tilstand. De råbte op. Det kunne vi aldrig finde på. Vi sejler rundt i døsig musik og hippe kaffebarer – sejler fra spidsfindigt projekt til spidsfindigt projekt, mens dagene går, og vi bliver ældre. Vi sejler, men ikke mod afgrunden. Her findes ingen afgrunde. Vi sejler mod tågen. Eller også er det bare mig.
Men den situation, vores virkeligheds- og selvopfattelse bygger på, er væk og kommer aldrig tilbage.
Den 11. september lærte os, at vi kunne hades. Vi, de gode, de kostbare, de unikke – historiens glorværdige kransekagefigurer. Det kunne vi så spekulere over, mens vi trak Vibskov-cardiganen over skulderen foran spejlet.
Klimaforandringerne har sat en slutdato for vores idylliske velfærdssamfund. Uanset hvordan vi handler i det her hjørne af verden, som vi kalder Danmark, er vi de sidste. Endnu lever vi på lånt tid i ro og komfort. Det kommer vore børn ikke til.
Den økonomiske krise gjorde med ét vendingen ’de små årgange’ lige så forældet som ’østblokken’ eller ’telefonbogen’. Vi blev færdige med drømmeuddannelsen og ankom til en arbejdsmarkedsfest, der var blevet aflyst. Der var ikke flere velkomstdrinks, og musikken spillede i mol over et tomt dansegulv.
Kaffen smager glimrende
Men vi har ikke fattet det. Vi bygger stadig cykler og holder gadefester. Jeg har i hvert fald ikke forstået alvoren. Jeg skriver dette med et halvt glimt i øjet, mens jeg sidder på en behagelig kaffebar og tænker over, hvad jeg mon skal med mit liv. Hvad er mit næste kreative projekt? Kaffen smager aldeles glimrende. Cyklisterne uden for vinduet driver lydløst forbi, og det samme gør uger og måneder.
Det er nu tre år siden, Nicolas Winding Refns Drive ramte biograflærrederne. Det er ikke tilfældigt, at dens soundtrack blev en landeplage i hele København. Det ramte os i hjertekulen: Dansemusikkens lyd fortsatte, men ekstasen var erstattet af resignation. Allermest rammende var den melankolsk drømmende »A Real Hero«, som ikke tør ytre en reel ambition, kun en utydelig, i rumklang svømmende drøm, om at være »a real human being / and a real hero«.
Vi troede, vi skulle være helte. Vi skulle redde verden med musik, med grøn innovation eller med journalistik. Vi kunne kun udleve vores personligheder gennem sådanne heltegerninger. Men vi var passé, før vi nåede at komme på mode. Og så måtte vi kæmpe med at overbevise os selv om, at vi overhovedet var rigtige mennesker.
Og hvad kan jeg gøre? Jeg er en af hundredtusinde selvbestaltede kunstnere i kongens København. Jeg er skribent og sangskriver. Jeg kan skrive dette, og jeg kan skrive en sang.
Jeg kan ikke påtage mig punk-generationens ildhu. Jeg har kun min egen generations stemme at synge med. I dag skriver jeg dette. I morgen er jeg tilbage i drømmen.
Jacob Stubbe Østergaard er sangskriver og skribent
",1.0,11. september 2014,"Da globaliseringen for alvor tog fart i løbet af 00’erne, blev vi udnævnt til den kreative klasse. Nu skulle vi leve af vores ideer og kreativitet. Produktion og serviceydelser kunne Indonesien og Bangladesh tage sig af. Den forandrede globale sammenhæng passede perfekt med vores selvforståelse. Vi var alle sammen unikke nok til, at vi skulle ud og forme verden med vores ideer."
778,/debat/2016/02/folket-sat-bevaegelse,Folket har sat sig i bevægelse,Asger Baunsbak-Jensen," Noget stort nyt er på vej. Demokratiet er under forvandling. De gamle politiske bevægelser fra bondesamfundets og industrisamfundets tid er blevet visionsløse.
For dem er fremtiden blevet en ydre magt. Klima, miljø, befolkningsvandringer og pres på nationalstaten har taget magten fra os – sådan føles det – og frygten for, at menneskelig tænkning ikke længere kan mestre verden, vokser.
Ideologierne mente sig større end virkeligheden. De mente alle at kunne forklare, hvad mennesker skulle gøre, for at fremtiden skulle blive bedre. Kommunismen og fascismen vildledte befolkninger og førte os ud i store krige. Nu fremstiller kapitalismen og markedssamfundet fremtiden med flere muligheder, end der er dækning for. Socialdemokrater, liberale og konservative hører en anden tid til.
Men noget nyt er på vej.
Hvad er det, der sker i USA, når Bernie Sanders udfordrer Hillary Clinton som præsidentkandidat? Han, den 74-årige, fanger de unge ind og henviser til de nordiske velfærdsdemokratier. Han vil hæve skatten på de rigeste for at udjævne den voksende kløft mellem rige og fattige. Selv om Sanders ikke bliver valgt, vil han have forvandlet det demokratiske parti og udstukket en helt ny vej for demokratiet; han tror på, at der er ubrugte kræfter i folket til at ændre kursen. Han siger, han er socialist, men det er en ny form for socialisme. Han viser retfærdighedssans, og i sin valgkamp inddrager han store grupper, der havde mistet modet og troen på en verden med mindre ulighed.
USA bliver et andet fra nu af. Ligesom Canada. Her vandt det liberale parti parlamentsvalget sidste år med løfte om en ny centrum-venstre-politik. Sejren var overraskende, for Justin Trudeau ser sig selv som leder af en regering, hvis hovedopgave er at bekæmpe fattigdom. Han går den vej, de to amerikanske nobelpristagere Joseph Stiglitz og Paul Krugman anviser, når det gælder økonomiske indgreb for at udjævne skellet mellem rige og fattige. Han bæres som Sanders på en bølge af unge.
Et nyt sprog
Og hvad så med Europa?
Også her er noget nyt på vej. I Storbritannien vandt Jeremy Corbyn tilbage i september valget til leder af arbejderpartiet Labour. Han vil med en ny centrum-venstre-politik dreje partiet væk fra Tony Blairs ’tredje vej’, der byggede på markedssamfundets samfundssyn. Corbyn griber ligesom Trudeau til Keynes’ teorier, som var grundlag for den velfærdsstat, der nu trues af voksende afstand mellem rig og fattig. Det etiske og det sociale skal gå hånd i hånd, når det gælder fremtidens samfund.
Her nærmer Corbyn sig de principper, det skotske nationale parti bygger på. Centrum-venstre-partiet, der vandt næsten alle skotske mandater ved underhusvalget i 2015.
Også i Spanien ser vi demokratiets forvandling. Den politiske bevægelse Podemos, der for alvor slog igennem ved parlamentsvalget i december, bruger ikke det traditionelle socialistiske sprog, men bygger bro til unge aktivister og vælgere, som aldrig tidligere har været involveret i den demokratiske debat. Da partiet blev stiftet, var der ingen defineret struktur, men der blev eksperimenteret med nye møder og mødeformer at deltage i debatten på. Podemos lader alle komme med initiativer, og programmet bliver til ved en online-afstemning, hvor også borgerløn, der breder sig i forskellige bevægelser overalt i Europa, inddrages.
Social retfærdighed tages her som udtryk for menneskers ’sunde fornuft’, og det sker, hvor den økonomiske krise har ført til Europas højeste ungdomsarbejdsløshed.
De radikale skal lære
Kampen mod sparepolitikken skal foregå på europæisk plan. Her er der enighed lige fra Syriza i Grækenland til Podemos i Spanien og Labour i Storbritannien.
Herhjemme fanger Alternativet tidsånden. Det samme skal de radikale lære; for da de radikale brød ud fra Venstre, skete det ved, at grupper over hele landet fandt sammen og formulerede det socialradikale program, som blev vedtaget i 1905. Derfor har Radikale Venstre en centralt placeret landsformand ved siden af den politiske leder. Partiet skal vikle sig ud af topstyring med spindoktorer og medierådgivere.
Det er Uffe Elbæk, som der ikke var plads til hos de radikale, som inddrager folket, lytter, tænker nyt og skaber begejstring. Også bevægelsen Venligboerne er et indslag i en ny politik. Ikke et parti, de hører hjemme flere steder på valgdagen, men det er folket, der sætter sig i bevægelse.
Jeg ser det nye som et fredens projekt, der giver mennesker anerkendelse og inddrager dem i den demokratiske samtale. Det er de unge, der kommer på banen. Her findes en ny måde at tænke på og handle på med de ufatteligt store udfordringer, demokratiet står med.
Jeg føler mig sikker på, at der ude i folket findes den indlevelse, medfølelse og humanisme, der kan inddrage de mange, som er på flugt fra halshugning og sammenstyrtede byer. De unge vil på sociale medier og med et væld af informationer forme en ny tid med løsning på flygtningekrisen.
Når folket inddrages, sættes ideer fri til at finde arbejde til flygtninge med forskellig uddannelse og erfaring. De er en rigdom, ikke en byrde.
Vi har at gøre med en omfattende ny politisk bevægelse, der former fredens projekt.
Asger Baunsbak-Jensen er præst og forfatter




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",181.0,12. februar 2016,E-mail *
11808,/debat/2011/07/laeserbreve-5,Læserbreve,Informations Webredaktion," Mediedækning af tragedien
Dorte Skovgård, folketingskandidat for SF, og Charlotte Keck, indvandrerlærer
Hele fredag aften sad vi klistret til skærmen for at forsøge at fatte, hvad der foregik i Norge.
Og som mediebilledet er i Danmark i dag, er det TV 2 News, vi kigger på, fordi de bringer nyhederne non-stop. Dermed har News et stort public service ansvar. Det lever de ikke op til!
På trods af at der forholdsvist tidligt kom vidneudsagn om en lyshåret nordisk udseende person, og på trods af at disse terrorhandlinger ikke ligner noget, som muslimske terrororganisationer plejer at give sig i lag med, blev Niels Brinch ved med at snakke muslimsk terror! Og da udsagnene om denne her lyshårede person blev for mange, skiftede han hest og talte om Oklahomabomben. Det havde vi andre tænkt hele tiden. Og hvordan talte han så om Oklahomabombemanden? Som en der var imod jøder og »zionisme, som de kaldte det den gang«.
Det er på tide, at man sadler om i de danske medier og holder op med pr. automatik at kaste mistanke på muslimer. Det må ophøre, at man ved enhver begivenhed straks giver sig til at mistænke folk med muslimsk baggrund. Som DSU's formand sagde på News lørdag, hvis man synes, at integrationen af folk, der er kommet til Danmark de seneste 20 år, er slået fejl, må man gøre noget ved det. At føre en negativ retorik mod muslimer ved enhver tænkelig lejlighed må ophøre! Og som public service kanal bør TV 2 News udøve selvkritik og ophøre med at formidle dette.
Dæmp retorikken
Hamid El Mousti, redaktionschef på TV-Salam
Kære Pia Kjærsgård. For at undgå, at et sygt menneske begår de samme uhyrlige massakrer, som det skete i Norge, beder jeg dig indtrængende at sørge for at dæmpe jeres anti-islamiske retorik.
Skal vi overvåge kristne?
Nikolaj Werk, Højbjerg
Skal indvandrerkritikere pålægges et ansvar for at tage afstand til den Norske tragedie? Skal vi til at overvåge kirker for at sikre os, at kristne ikke bliver radikaliserede? Skal vi holde ekstra øje med Dansk Folkeparti, for at sikre at indvandrerkritikere ikke tyr til våben? Selvfølgelig ikke. Men det er værd at reflektere over at den logik har været fundamentet for anti-terror diskussionen og lovningen i Danmark med hensyn til muslimer siden 2001. Vi bør tage ved lære af dette og gøre op med urimeligheden ved at gøre folk medskyldige for politiske eller religiøse trosfæller.""
Fjenden fra højre
Carsten Kofoed, København N
Gerningsmanden til dødsterroren i Norge har været aktiv på nazistiske debatfora og er tidligere medlem af det norske Fremskridtsparti, der svarer til Dansk Folkeparti. Han er et barn af det højreekstreme miljø, hvorfra nazister i 2001 knivmyrdede den 15-årige norsk-ghaneser Benjamin Hermansen i Oslo.
Kan det samme ske i Danmark? Ja. De sidste 10 år har Nordens mest højreorienterede regimente skabt gunstige betingelser for den 'antiracistiske' højreekstremisme, som har erstattet nazisme med kultur- og nationalkonservatisme og antisemitisme med islamofobi. Derimod er hadet til venstrefløjen helt intakt. På internettet gøder højreradikale hadesider jordbunden for opgøret med de 'røde landsforrædere', mens regeringsorganer som Jyllands-Posten og TV 2 er de pæne medier for strømningen, der kræver blasfemi- og racismeparagraffen afskaffet og også findes i militæret, hvor soldater er blevet afsløret som højreekstremister.
Demokratiets hovedfjende i Danmark er ikke nogle få islamister, men et yderste højre med politisk, økonomisk og militær magt.
22. juli 2011
Ole Kløcker, Frederiksberg
Med det der er sket i Norge på denne dato optræder et tidsskel i Skandinavien på linje, hvad nine-eleven forårsagede på den anden side Atlanten. Den nordiske, for ikke at sige den danske selvsikkerhed har lidt et alvorligt knæk, som ikke umiddelbart kan genetableres eller repareres. Det man troede på afstand, er rykket så tæt på, at der ikke er tale om nogen afstand mellem det der sker andetsteds og her. Dermed er vi omsider placeret i det centrum, som fra nogen side er søgt bortelimineret, dels reduceret til at være irrelevant eller blot overflødigt.
Den situationsændring, der nu er sket, vil blive søgt gennemanalyseret, men skyggen hviler nu tungt over den skandinaviske halvø, hvis politikere endnu ikke har forstået, hvad det er de har fået mellem hænderne. Fastholdes den politik, der hidtil er ført, er 22. juli heller ikke den sidste dato, der vil blive husket.
Et naturligt liv
Erik Dam, Ølstykke
Det er tankevækkende, hvor meget visse af de seneste emner i Information har tilfælles, blandt andet historierne om pillemisbrug og debatten om abort af handicappede fostre efter fosterscanning.
Det bliver mere og mere påkrævet, at den enkelte tager overordnet stilling til, om man ønsker et 'naturligt' liv eller stræbe efter det perfekte, vel vidende at det måske ikke er let eller hensigtsmæssigt at styre ultimativt i den ene eller anden retning.
Et eksempel, der illustrerer pointen, er piller mod for højt kolesteroltal og forhøjet blodtryk. Når så mange ordineres disse piller, er det, fordi vi ønsker at fravælge det normale.
Man definerer i lægevidenskaben noget ønskeligt, og det bliver herefter betragtet som det normale. Og hvem vil være afviger? Det er et åbent spørgsmål, hvad der faktisk ville ske, hvis man skrottede disse piller for 90 procent af befolkningen, og eventuelt lagde kosten lidt om.
Denne ordinering her svarer næsten til historierne om Panodil, der tages forebyggende; man får ordineret kolesterolpiller for en sikkerheds skyld.
Jeg husker en sag om forsøg med en type kolesterolmedicin, som skulle hæve det gode kolesteroltal (HDL) og sænke det dårlige (LDL). Forsøgene blev standset, fordi for mange testpersoner døde!
Det er ikke en katastrofe
Sune Harrington, Aalborg
I forbindelse med diskussionen om fosterscanning bliver spørgsmålet om omkostninger, både økonomiske og personlige, ofte bragt op.
Hvis man vil beregne udgifterne forbundet med at have et handicappet barn, må man definere, hvilke økonomiske parametre man medregner, og derefter tage et kig på indtægtssiden. Når man problematiserer udgiftssiden ved at have børn med Downs syndrom, bliver det ofte ikke gjort.
Alle børn er udgiftskrævende, Downs eller ej. Et alment slag på tasken siger, at ethvert barn gennemsnitligt koster forældrene en millionkroneseddel indtil barnets 18. år, uanset om barnet så skulle vise sig at være mere end almindelig intelligent eller succesfuldt.
De fleste forældre som ønsker sig et barn, er fuldt ud bevidste om den enorme omkostning barnet kræver, i tid såvel som penge, sved og tårer.
Når folk så alligevel ønsker at få børn, må man derfor formode at det skyldes en forventning om den glæde barnet vil bringe ind i deres liv eller reduceret til økonomiske termer, om man vil: En forventning om at investeringen vil give afkast på indtægtssiden.
Jeg tillader mig derfor at undre mig over, hvordan en fosterscanning, der påviser det ekstra kromosom, som afslører, at barnet har Downs syndrom, er i stand til at give det par eller den kvinde, som brændende ønsker sig et barn det fulde overblik over, hvorvidt udgifterne trumfer indtægterne. Livet indebærer også en risiko for at en tragedie kan ramme selv sunde og raske børn uden handicap. Vi kan minimere risiko fra nu af og til evig tid, men som samfund og mennesker kan vi også vælge at sætte vores lid til, at det ikke er en katastrofe at få et handicappet barn.
Det er jo et landbrug
Ruth Gjesing, Virum
Jeg synes altså, at naturromantikken kammer over i sagen om vindmølleparken i Thy. Der er tale om en samling plantede fyrretræer, det vil sige en skov, som dyrkes og høstes ligesom landbrugsafgrøder, bare i en noget langsommere kadence.
Hvem af de lokale bruger til daglig en tæt fyrreskov som rekreativt område? Ikke ret mange, er mit gæt. Og så vidt jeg har forstået, er der heller ikke tale om noget rigt dyreliv i sådan en fyrreskov.
Til gengæld for de fældede træer agter man så at retablere den oprindelige natur, det vil sige den natur, som dengang man etablerede plantagen, måtte vige for fyrretræerne.
Altmodisch landbrug
Finn Clausen, Nørre Nebel
Kjeld Hansen beskriver 19. juli, hvordan fødevareminister Henrik Høegh (V) er medlem af en firebande, bestående af ham, Gert Klarkov, Bent Claudi Lassen og Peter Gæmelke.
Gennem de seneste 40 år har landbruget modtaget 800 milliarder kroner i direkte og indirekte støtte. Hvad kunne vi ikke have fået for de penge? I stedet forvandlede landbruget med firebanden i spidsen støtten til gift, grise, gylle og en gæld på 350 milliarder kroner.
Jeg er som gammel bonde ikke imponeret, og moralen må være: Brug aldrig en bonde som fødevareminister! Og nedlæg dog fødevareministeriet, det er altmodisch. IT-branchen har jo heller ikke sit eget ministerium, så hvorfor skal landbruget så have det?




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",23.0,25. juli 2011,"De fleste forældre som ønsker sig et barn, er fuldt ud bevidste om den enorme omkostning barnet kræver, i tid såvel som penge, sved og tårer."
1648,/debat/2015/09/showdown-computerbutikken,Showdown i computerbutikken,Sebastian Dorset," Jeg har ingen forstand på it overhovedet. Mine kompetencer inden for det tekniske er så begrænsede, at jeg ikke engang kan kamuflere det, når jeg forsøger at klage: Når jeg en sjælden gang bliver indigneret nok til at foretage det 45 minutter lange opkald til servicehotlinen hos den ene eller anden udbyder, så ser jeg for mig, hvordan supporteren fnisende hidkalder de andre ansatte for at kunne sætte mig på medhør og lytte til mine stammende forsøg på at beskrive fejlen og dens udslag.
For alt jeg ikke kan se, hvordan fungerer, er et uløseligt mysterium for mig. En cykel giver mening, eller en symaskine, men hvordan en lille boks i hjørnet i min stue gør, at denne klumme f.eks. kan rejse fra min computer til Informations redaktør er ren heksekunst, og havde jeg ledt inkvisitionen, var Bill Gates og konsorter røget på bålet. Medmindre de altså kunne have forklaret mig, hvad der foregik.
Og jeg frygter, vi tekniske analfabeter er tvunget til at true med flammer og tortur, hvis vi vil have it-folket til at give mening. Som jeg ser det med mine middelalderlige briller, så har de fanget os i en ubrydelig Bermuda-trekant, som suger al rimelighed ned i et bundløst hul af ekstraregninger: Ringer man til sin netudbyder, er de sikre på, at det er ens computer, den er gal med. Computerfabrikanten mener med samme overbevisning, at der må være en opdatering, man har installeret forkert, og udbyderen af software kan så til alles overraskelse afsløre, at hvis hans – i øvrigt glimrende programmer – ikke fungerer, så skyldes det, at man har valgt sig en klamphugger af en netudbyder.
Alle de her ansvarsfralæggelser bliver dels proklameret med en aura af total ufejlbarlighed, og man har som kunde – retarderet eller ikke – ikke andre chancer end at true med at flytte sit abonnement, købe en anden computer med andre programmer – og så få præcis samme behandling hos den næste treenighed.
For skulle man ikke have undladt at installere den opdatering, man sagde ja til 17. juli klokken 23:30? Det skulle man da garanteret, og man havde måske gjort det, hvis ens computer altså ikke havde insisteret som et overtræt barn med to liter cola i blodet.
Min helt igennem hjemmestrikkede analyse er, at vi har opbygget det system, vi har nu, for at beskytte de handlende mod kværulanter, hvilket man ikke behøver indgå i mange netdebatter for at se det rimelige i. Eller man kan bare stille sig i kø og høre, hvilke begrundelser folk bruger i forsøget på at få lov til at bytte tøj eller andre let gennemskuelige varer. Så selvfølgelig skal det være op til kunden at påvise, at der er noget galt med det købte.
»Den var ikke, som jeg havde regnet med,« er selvfølgelig ikke tilstrækkeligt.
Men på samme måde som markedet er et ubrugeligt værktøj, når man skal sammenligne produkter, man ikke forstår, så er almindelige køberetsregler ikke det store bevendt, hvis man skal være datalog for at kunne påpege, at man ikke får, hvad man betaler for hos sine it-pushere.
Og ja, jeg er med på, at verden – ikke mindst for tiden – har større problemer end mit hakkende internet og deraf følgende frustrationer, men det provokerer mig alligevel, at man så konsekvent reklamerer for og skovler penge ind på noget, man ikke leverer.
Tænk, hvis elværkerne havde samme forsyningsusikkerhed som internetudbyderne? Dét ville være et u-landsproblem og ikke et i-lands-ditto.
Lige nu er min netudbyder en form for moraliserende forælder, der ikke mener, jeg skal se tv eller sidde ved computeren ’i det gode vejr’.
Men det synes jeg ærlig talt må være mit eget valg, siden jeg nu er voksen. En retarderet voksen, men alligevel ...
Sebastian Dorset er komiker.Klummen er udtryk for skribentens egen holdning
",14.0,28. september 2015,"Tænk, hvis elværkerne havde samme forsyningsusikkerhed som internetudbyderne? Dét ville være et u-landsproblem og ikke et i-lands-ditto."
11266,/debat/leder/2011/10/hovsa-regering-lander,En hovsa-regering lander,Lotte Folke Kaarsholm," På søndag kommer den så: euroregeringen. 60 år efter oprettelsen af kul- og stålunionen, 56 år efter Fællesmarkedet, 18 år efter Maastricht-traktaten og små 10 år efter indførelsen af den fælleseuropæiske møntfod euroen. Med egen præsident, topmøder, sekretariat, fælles vækst-, beskæftigelses- og finansmål og med overvågning af medlemslandenes finanslove for udsving i forhold til de fælles mål ligner den nye administration for europagtens lande en opfyldelse af de gamle EU-entusiasters drøm om et politisk forenet Europa.
Men jubelen er ligesom udeblevet. Ja, som beskrevet i gårsdagens Information er EU-skepsissen endog i fremvækst rundtomkring i Europa; i Storbritannien står kun en euroskeptisk premierminister imellem briterne og en afstemning om det fortsatte medlemskab af EU.
Ingen begejstret EU-politiker har stillet sig op med gule stjerner på strømperne og talt om at »erstatte egoismen i verden imellem de enkelte lande« (som dengang kommende justitsminister Erik Ninn-Hansen ville det med det europæiske fællesmarked), eller om at »hele sigtet med at skabe euroen netop er at skabe dette fællesskab« (som tidligere udenrigsminister Uffe Ellemann-Jensen understregede det ved euroens indførelse i 1999).
Med Danmark i en sær blind makker-rolle som medlem af Europlus-pagten, der følger eurozonens politik uden at være med til at fastlægge den, kan danske politikere muligvis mene, at det ikke er deres bord at præsentere det nye europæiske regeringsgrundlag for befolkningen.
Men ikke engang fra EU's gamle store mænd har man mærket glæde. Tidligere kansler Helmut Kohl har ladet meddele, at han betragter EU's stærkeste statsleder, Angela Merkels, EU-mistroiske udmeldinger som et forræderi mod hans drøm om Europa. Hans efterfølger, Gerhard Schröder, har også kritiseret Merkels angst for sin befolknings EU-modstand og mener, at Merkels plan næppe går langt nok: en føderation og fælleseuropæiske statsobligationer er nødvendige. Uffe Ellemann-Jensen har begrænset sig til defensivt at erkende, at euroens grundlag viste sig at være for svagt.
Rigtig hård lød kritikken i sidste måned fra EU-Kommissionens stærke mand i 1980'erne og 90'erne, Jacques Delors: Angela Merkel har sammen med sin allierede, Frankrigs Nicolas Sarkozy, »skubbet systemet hen imod beslutningstagning aftalt mellem de enkelte regeringer«, »marginaliseret kommissionen« og »ignoreret« EU-formandskabet og ministerrådet. Dermed har de to lande, som sammen har udarbejdet modellen for den kommende euroregering, kortsluttet det, som var kommissionens opgave, nemlig at tage politiske initiativer, som landenes ledere måtte forholde sig til og derfor forsvare over for deres befolkninger.
Konsekvensen? Ifølge Delors en udvanding af selve »fællesskabsånden, følelsen af at være med i et fælles projekt«.
De europæiske befolkninger befinder sig i dag i en mærkelig demokratisk gråzone. En politisk konsensus er ved at opstå om, at EU for at overleve økonomisk er nødt til at øge den politiske integration. Ikke fordi særlig mange politikere længere elsker drømmen om det føderale Europa, men fordi 'markedets' krav til eurozonen har vist sig at være fælles politisk styring. Men der hersker også en konsensus om, at dette arbejde må ske uden at fremlægge traktatforslag til afstemning for borgerne, som nemlig kan ventes at stemme nej.
Den politiske integration skal derfor som et erklæret mål vokse frem uden i hvert fald formaliseret rådslagning med borgerne.
Man tilgiver gamle Delors hans bitterhed, når man lytter til unionens nye formelle og uformelle lederes presseudmeldinger. Den nært forestående euroregering flettes ind i vendinger som »vi finder en løsning, som sikrer den finansielle stabilitet i Europa og en varig løsning på det græske problem« (Sarkozy i sidste uge), og: »Kommissionen og jeg har arbejdet i flere uger på en omfattende pakke, der skal skabe mere tillid i den finansielle sektor og til statsobligationer fra de lande, som er under pres« (EU-præsident og kommende EU-pagt-præsident Herman Van Rompuy i weekenden).
Udmeldingerne er henvendt til markedet og ikke til de europæiske befolkninger. Og her er nok det største problem. For, som økonomen Bengt-Åke Lundvall forklarede i weekendens Information, har finanskrisen (hvor det finansielle system måtte reddes af staterne) haft den paradoksale effekt, at finansmarkederne har fået større magt over regeringerne. Især i de gældsplagede lande er det reelt »det finansielle markeds aktører, som via deres køb og salg af statsobligationer, fastlægger, hvad der er den 'nødvendige' økonomiske politik,« skriver Lundvall.
Med fremlæggelsen af beslutningen om at gøre en politisk enhed ud af eurozonen har EU-lederne tilsyneladende accepteret denne logik som ledestjernen for deres politiske vision. 
",16.0,19. oktober 2011,"Men jubelen er ligesom udeblevet. Ja, som beskrevet i gårsdagens Information er EU-skepsissen endog i fremvækst rundtomkring i Europa; i Storbritannien står kun en euroskeptisk premierminister imellem briterne og en afstemning om det fortsatte medlemskab af EU."
4820,/debat/2014/06/vaeksten-fuld-paradokser,Væksten er fuld af paradokser,Peter Nielsen," Regeringen forhandler i øjeblikket om en ny vækstaftale. Og meget skal gå galt, hvis det ikke lykkes at få den i hus, for der er bred enighed blandt de store partier om, at vækst er det altoverskyggende politiske mål og skal opnås gennem bedre konkurrenceevne og større privat forbrug.
Så umiddelbart er der ingen overraskelser eller sprækker i den aktuelle vækstpolitik.
Men under den politiske overflade myldrer paradokserne frem. Og de vil i de kommende år øve stigende indflydelse på den politiske debat, da de har rødder i afgørende samfundsøkonomiske tendenser. Det væsentligste vækstpolitiske paradoks er, at vækstpolitikken ikke virker, selv om stort set alle økonomer og politikere er overbeviste om, at den gør det.
Vækst uden vækst
Der tales konstant om vækst og gennemføres talrige planer, men alligevel udebliver væksten. Faktisk udebliver den i større og større grad. Det er nemlig en stiltiende antagelse bag alle planerne, at det private forbrug driver væksten og gør det af sig selv, men sådan er virkeligheden bare ikke.
Det private forbrug stagnerer, så det gør bruttonationalproduktet også.
Det er, som om, at jo mere der tales om vækst, desto lavere er den. Jo oftere der annonceres et opsving, desto mere sjældne er de. Væksten bliver i stadig højere grad diskursiv frem for virkelig. Men konsekvenserne af den svigtende vækst er omvendt meget virkelige.
Hvis vi retter blikket mod yderpunkterne i det politiske spektrum, som oplever klar fremgang i disse år, åbenbares nye paradokser. Enhedslisten er det eneste parti med en klar kritik af økonomisk vækst, og den præger delvist deres retorik og principper, men deres konkrete politiske forslag peger ofte i den helt modsatte retning.
Hvis Enhedslisten fik sin vilje, og der blev brugt mange flere penge i den offentlige sektor, samt givet et markant økonomisk løft til de fattigste i samfundet, så ville vi meget hurtigt komme til at se et økonomisk opsving.
Enhedslisten har Folketingets mest vækstfremmende økonomiske politik, idet partiets politik vil forøge både det private og offentlige forbrug betragteligt – i modsætning til skiftende regeringers beslutninger.
På den anden økonomiske yderfløj har vi Liberal Alliance, der tilsyneladende rummer de mest enøjede væksttilbedere, men i praksis taler for en politik, der er decideret økonomisk væksthæmmende. Store offentlige nedskæringer kombineret med omfordelinger til gavn for de rigeste er en sikker vej til fortsat fraværende vækst.
Det ser vi masser af eksempler på i Europa i disse år. Det er vækstkritik i nyliberale klæder.
Forskel på vækstkritik
Historisk set har vækstkritik især været fremherskende på venstrefløjen. Det er vækstkritik som kritik af kapitalismen. Vækst indebærer udbredelse af kapitalismen, hvilket er ensbetydende med større ulighed, individualisering og miljøødelæggelse. Denne type vækstkritik tegnede billedet i 1970’erne og 1980’erne. Herefter voksede en ny type vækstkritik frem.
Det var en kritik af velfærdsstaten, der fokuserer på kritik af vækst i de offentlige udgifter. I denne forståelse er velfærdsstaten præget af uhæmmet væksttrang, og den må stoppes, for i stedet at fremme en progressiv udvikling uden for velfærdsstatens rammer.
Det er denne vækstkritik, der er toneangivende i politik i dag. Det bedste aktuelle eksempel er Venstres nulvækstpolitik, men den siddende regering er i praksis fortalere for samme type politik, da der er stram udgiftsstyring i den offentlige sektor, mens vækst i den private sektor ses som ubetinget positiv og skal fremmes med alverdens planer og initiativer.
Der er umiddelbart store forskelle på indholdet i vækstkritikken som kapitalismekritik eller velfærdsstatskritik, men det nye venstre var faktisk i 1970’erne præget af begge typer vækstkritik, og de retoriske figurer i de to kritikformer er meget ens: Det er kritik af en systemlogik, der har negative konsekvenser for samfundet og reelt agerer som en hæmsko for menneskelig frigørelse.
Det nye venstres velfærdsstatskritik adskiller sig fra den nyliberale vækstkritik ved, at det progressive potentiale lokaliseres i civilsamfundet, ikke i erhvervslivet.
Først var kapitalismekritikken dominerende i vækstkritikken, så blev denne suppleret og udfordret af velfærdsstatskritikken, hvorefter kapitalismekritikken gled mere og mere i baggrunden og i dag nærmest helt er overskygget af nyliberal velfærdsstatskritik.
Det paradoksale i denne udvikling er, at fortalerne for begge de fremherskende typer vækstkritik er deres egne værste fjender.
Samfundet på hovedet
Vækst i den offentlige sektor styrker nemlig kapitalismen og modsat. Så når Enhedslisten vil åbne for sluserne i den offentlige sektor, er der i realiteten ikke tale om et projekt, der udfordrer kapitalismen, for den offentlige sektor er for længst ophørt med at være et særligt reservat for socialistiske værdier.
Staten er i dag en integreret del af kapitalismen, så mere stat indebærer mere kapitalisme.
Paradokset for den modsatte fløj og hermed for aktuel konsensuspolitik er, at den offentlige sektor faktisk er mere kapitalistisk end kapitalismen i den forstand, at vækst i det offentlige er en nødvendig forudsætning for kapitalistisk ekspansion i det hele taget.
Vækst i den offentlige sektor er den mest stabile og afgørende faktor i den økonomiske vækst. Det er en illusion at tro, at begrænsning af det offentlige forbrug blot vil blive modsvaret af en endnu større vækst i den private sektor.
Venstres nulvækstpolitik for det offentlige er egentlig en politik for nulvækst i bruttonationalproduktet. Og regeringen følger tæt i hælene på Venstre.
Situationen er altså i dag på mange måder den modsatte af den, vi var vidner til for fire årtier siden. I 1970’erne var det afgørende paradoks, at den dominerende retorik var vækstkritisk, mens den faktiske politik var vækstfremmende. En gentagelse af vækstraterne i 1970’erne ville i dag blive set som et stort opsving og en tordnende økonomisk succes.
Det essentielle paradoks i dag er til gengæld, at retorikken er helt domineret af udelt vækstbegejstring, mens politikken omvendt er udpræget væksthæmmende.
Måske er den generelle udvikling i samfundet og det flimrende vækstbillede i disse år et symptom på de dobbeltheder og tvetydigheder, der karakteriserer de fleste af os i forhold til væksten.
Man kan sige, at den skrøbelige nulvækstbalance, vi har set i de seneste år, reflekterer et samfund, der er dybt splittet mellem vækst og modvækst.
Politisk splittelse
Det er i stigende grad en splittelse mellem det officielle politiske liv og hverdagspraksis.
Vi er langt hinsides højre og venstre i officiel politik. Det politiske spil i medierne og meningsmålingerne er præget af konsensus og symbiose. Men et nyt spændingsfelt er vokset frem mellem officiel politik og hverdagens politik.
I hverdagens politik er de skabeloner og klicheer, der knytter sig til de officielle politiske ritualer fraværende. Og politikernes stillestående konsensus modsvares af nye værdier og forandringer i praksis.
Den politiske splittelse skaber behov for et nyt politisk sprog. Og et institutionelt arrangement, der kan samvirke med det. Den paradoksale vækstpolitik fører kun til større økonomiske kriser og dybere politisk desillusion.
Peter Nielsen er lektor i politisk økonomi på Roskilde Universitet




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",36.0,18. juni 2014,"Det essentielle paradoks i dag er til gengæld, at retorikken er helt domineret af udelt vækstbegejstring, mens politikken omvendt er udpræget væksthæmmende."
2402,/debat/2015/06/psykopaten-lygtepaelen,Psykopaten i lygtepælen,Mikka Tecza," Valgplakater er en glimrende måde at blive konfronteret med sine egne fjendebilleder på. Det måtte jeg sande, da jeg for et par dage siden pegede op på en plakat fra Liberal Alliance, og til min veninde halvt i spøg bemærkede, at det var pudsigt, som alle de ungliberale ligner statister i American Psycho.
Bagefter slog det mig, at det for første var en frygtelig ting at sige, og at det for det andet var påfaldende, at det var lige den reference, der faldt mig ind. Jeg mener jo ikke, at ungliberale er psykopater. Og Bret Easton Ellis har vel ikke patent på børsmægleruniformen. Men sådan er det med fjendebilleder: De er karikaturer, for det er svært at dæmonisere et helt menneske.
Og mon ikke, jeg primært peger fingre af de ungliberale, fordi jeg er bange for dem, og for at definere mig selv i modsætning til dem. For har jeg ikke en rem af huden? Vi er jo alle børn af samme mor: Konkurrencestaten, som har været definerende for os såkaldte millennials, der kom for sent til rigtig at være en del af 00’ernes forbrugsfest. Tilbage stod vi og følte os snydt. Firserbørnene fik lov at lalle deres ungdom væk, begå fejl, udskyde specialet og tage på rygsækrejse i Nepal. De festede så grundigt, at der ikke var mere tilbage, da det blev vores tur. Fjendebillede nummer ét.
Konkurrencestaten har fået sultne børn med spidse albuer og tårnhøje forventninger til både sig selv og omverden. Trætte af fællesskabstyranni og jantelov; du høster, hvad du sår, og frihed er retten til at være sin egen lykkes smed.
Vi glor mistroisk på hipstere, kunstnere og andre gøglere, der alle har læst noget med indianere, filosofi eller performance, og vi spørger hinanden: Har du sagt ja til at betale for det der?
Vi smiler indforstået og klapper hinanden på skulderen til networking-arrangementer, mens vi slås med næb og klør om de samme praktikpladser, studiejob og graduate-stillinger. »Der er ingen, der har givet noget til mig,« siger vi med bitter stolthed i stemmen. »Jeg har fandeme knoklet.«
Og det har vi. Konkurrencestatens børn har presset sig selv siden folkeskolen, og vores største fjende er nasserøvene, der vil have alting foræret. Alt det, som vi har måtte kæmpe for. Velfærdsflygtninge, arbejdsløse, misbrugere og førtidspensionister med diffuse sygdomme; alle kommer de og vil have en bid af vores kage. En kage, som vi for vores indre blik ser blive mindre og mindre, for hvem skal betale?
Og fjendebillede nummer to får følgeskab af den kontrollerende, altdominerende velfærdsmoderstat, der tager vores hårdt optjente penge op af lommen på os. Holder samfundets svage kunstigt i live, i stedet for at tvinge dem til at tage ansvar for sig selv. Hvorfor kan de ikke, når vi skal?
For hvis der er noget, vi har taget, så er det ansvar. Vi løber maraton, spiser stenalderkost og lægger strategier for vores liv, og vi definerer os selv i modsætning til de fede, dovne og uansvarlige. Fedme er ikke en sygdom, men en karakterbrist, og de overvægtiges manglende selvdisciplin provokerer os som intet andet.
Dårlige madvaner bliver indikation på social klasse, og vores indre karikaturtegner forbinder lynhurtigt overvægt, manglende uddannelse og dårlig økonomi. Det kreative København skuer mistrøstigt over Udkantsdanmark og de uvaskede vilde, der bor på faldefærdige husmandssteder, mishandler børn og dyr, køber konventionel mælk og lys pålægschokolade for deres kontanthjælp. Fjendebillede nummer fire.
Og på den anden side står konkurrencesstatens fortabte sønner og døtre: de unge håbefulde, der føler, at de gjorde alting rigtigt, og alligevel måtte sande, at det ikke var godt nok, for nogle gange slår høsten fejl, uanset hvordan du sår.
Vindersamfundets tabere, der bliver syge med stress og angst. Mennesker i frit fald, der ser deres sikkerhedsnet blive vekslet til skattelettelser, og deres fremtid blive ædt af neokapitalister. Og hånd i hånd med de svageste på bunden kigger de op på en ungliberal i børsmægleruniform og tænker, at manden må være psykopat. Fjendebillede nummer fem.
Mikka Tecza er studerende ved IT-Universitetet og medredaktør på DenFri.dk. Klummen er udtryk for skribentens egen holdning.
",24.0,10. juni 2015,"Vi glor mistroisk på hipstere, kunstnere og andre gøglere, der alle har læst noget med indianere, filosofi eller performance, og vi spørger hinanden: Har du sagt ja til at betale for det der?"
6352,/debat/2013/10/folket-findes,Folket findes ikke,Göran Rosenberg," 
	At demokrati skulle betyde ’flertalsstyre’, er en misforståelse, man møder gang på gang. Af ordets græske rod fremgår det ganske vist, at det betyder ’folkestyre’ – altså en statsform, hvor folket selv har den politiske magt. Men folket er ikke nødvendigvis det samme som flertallet. Således kan vi udmærket tale om både en folkemajoritet og en folkeminoritet.

	Når nogen hævder at repræsentere ’Folket’ med stort F, eller at det er Folket, der bestemmer, eller at Folket føler og tænker sådan og sådan om dette og hint, så afsikrer jeg straks min pen, eller hvad man nu ellers bruger nu om stunder til at sætte ord på tryk.

	Folket er nemlig for mig at se en helt vilkårlig størrelse, som kun alt for let bliver brugt til at tegne helt vilkårlige grænser mellem den ene slags folk og den anden. Det bliver i denne forstand anvendt til at afgøre, hvem der hører til, og hvem der ikke gør. Og dermed i sidste ende til at afgøre, hvem der har ret til at herske i demokratiet.

	Populisme

	Lige nu ser vi i land efter land i Europa, hvordan populistiske partier og bevægelser vokser sig stadig stærkere. For få uger siden er et sådant parti endda indtrådt i et regeringssamarbejde – i Norge.

	’Populisme’ er også er et begreb, der tydeligvis kan betyde flere forskellige ting. Men at det har med ’folk’ – populus – at gøre, indikerer ordet klart. Populister kalder vi dem, der forsøger at gøre sig folkelige eller populære ved at love alle mulige ting, især ting, som ikke kan lade sig gøre i praksis.

	Men som jeg ser det, er kernen i populisme selve den forestilling, at der faktisk findes noget, som kaldes for Folket, at dette folk altid vil repræsentere det rette og det fornuftige, og at dette folk altid vil kæmpe mod enten en undertrykkende elite eller en minoritet, som altid og pr. definition tænkes at repræsentere uretfærdigheden og ufornuften.

	I populismens idéverden er man enten med Folket eller imod det.

	Og i populismens idéverden er demokrati det samme som majoritetsstyre.

	Men den slags ideer har intet at gøre med et ægte demokrati.

	I en statsdannelse, hvor mindretallene forventes at underkaste sig hvad som helst, flertallet beslutter, mangler der en af demokratiets centrale byggesten. Nemlig beskyttelsen af mindretal.

	Forholdet mellem flertallet og mindretallet i et demokrati er bestemt ikke så let at udrede. For i sidste ende vil det jo stadig være flertallet, der er henvist til at fastsætte betingelserne for også beskyttelsen af mindretal. Men i et demokrati, som er sit navn værdigt, må majoriteten nødvendigvis sætte grænser for sin egen magt over minoriteterne. Ja, den må i forfatninger og love pålægge sig selv at tillade vurderinger, traditioner og livsformer, som den ikke nødvendigvis bryder sig om eller forstår.

	Nogen vil måske indvende, at det ikke så meget er minoriteter, der skal beskyttes, som det er enkeltindivider. Men for personer, der ser sig selv som del af et mindretal eller som del af et flertal bliver betragtet som del af en minoritet, er dette hensyn ikke altid tilstrækkeligt.

	For beskyttes mindretallet ikke, beskyttes de individer, det består af, heller ikke.

	Romaer som prøvesten

	Romaerne er i den forstand demokratiets ultimative prøvesten. Gruppen er et mindretal, der igennem hele sin historie har hævdet sin ret til at være forskellig fra flertallet, men som igennem den samme historie er blevet ofre for flertalssamfundets foragt og intolerance. I flere lande har romaerne også oplevet statsmagtens registrering af børn som gamle, hvilket om ikke andet viser individets potentielle sårbarhed i en dårligt beskyttet minoritet.

	Et andet eksempel er de stadig mere højrøstede krav, der lyder om indførelse af et forbud mod mandlig omskæring under henvisning til medicinske risici og børns rettigheder til kropslig integritet. Jeg vil ikke gå ind i alle de argumenter, der kan anføres til støtte for den ene eller den anden opfattelse af såvel risici som rettigheder, men nøjes med at konstatere, at mandlig omskæring (som intet har at gøre med kvindelig omskæring) er et uhyre centralt ritual i jødedommen, og til en vis grad også, om end af andre grunde, i islam.

	Jeg siger ikke, at dette i sig selv er et argument imod et påtænkt forbud. Kun at der skal rigtig meget til, før flertallet i et demokratisk samfund kan tillade sig at gribe ind i to etablerede mindretals religiøse og kulturelle liv, umyndiggøre deres medlemmer og diktere, hvordan de skal leve deres liv.

	Og påfaldende nok forekommer der blandt forbudstilhængerne ikke den mindste overvejelse om hensyn til beskyttelse af mindretal.

	Hvad vi i stedet ser, er henvisningerne til flertalssamfundets angiveligt dybere forståelse og større følelse af retfærdighed og højere mening.

	Et andet ord for den slags henvisninger er populisme.

	Med et ægte demokrati har det som sagt ikke meget at gøre.

© Göran Rosenberg og Information. Oversat af Niels Ivar Larsen.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",16.0,31. oktober 2013,"	Når nogen hævder at repræsentere ’Folket’ med stort F, eller at det er Folket, der bestemmer, eller at Folket føler og tænker sådan og sådan om dette og hint, så afsikrer jeg straks min pen, eller hvad man nu ellers bruger nu om stunder til at sætte ord på tryk."
7526,/debat/2013/05/koe-ved-dramaknappen,Kø ved dramaknappen,Casper Dall," Normalt plejer man på Christiansborg at tale om ’valgknappen’. Det er især, når en regeringsperiode begynder at rinde ud, og det kun er et spørgsmål om tid, før den siddende statsminister trykker på ’valgknappen’. Men på det seneste er der på Borgen blevet introduceret en ny knap – ’dramaknappen’.
Det er Helle Thorning-Schmidt (S), som er ophavskvinden til knappen. I modsætning til valgknappen kan man ikke trykke på dramaknappen – i hvert fald ikke så vidt jeg ved. I stedet kan man skrue op og ned på dramaknappen.
Igennem længere tid har det ulmet på de socialdemokratiske gruppemøder. Utilfredsheden med regeringens politik, vigende meningsmålinger og bekymringen for egne mandater har fået flere folketingsmedlemmer til at referere lystigt fra de ellers lukkede gruppemøder. Her har man kunne læse om stor utilfredshed med blandt andet selskabsskattelettelserne i vækstplanen og de store problemer dagpengereformen fører med sig for de mange tusinde danskere, som står til at have opbrugt dagpengeperioden inden for den nærmeste fremtid.
Det fik forleden statsministeren til at invitere hele den socialdemokratiske folketingsgruppe til et udvidet gruppemøde i Statsministeriet. »Krisemøde,« kom der hurtigt til at stå i rubrikkerne på landets medier.
»Jeg tror, at man skal skrue ned for dramaknappen,« proklamerede Thorning som noget af det første, da hun efterfølgende mødte pressen. Hun erkendte dog, at de seneste meningsmålinger ikke »er, som de skal være«, men der havde bestemt ikke været tale om noget krisemøde, sagde hun.
Indrømmet, der kan hurtigt gå selvsving i os journalister på Christiansborg. Men for at blive i klicheerne, så går der sjældent røg af en brand, uden der er ild i den. Ofte er der drama, når medierne skriver det, men skruer journalisterne unødigt op for det? Eller bidrager politikerne selv?
For næsten præcis et år siden var der virkelig drama på Christiansborg. I et hektisk og intenst forhandlingsforløb var det lykkedes regeringen lynhurtigt at strikke en aftale om en skattereform sammen med Venstre og De Konservative. Det troede Enhedslisten også, at de havde – der manglede bare lige den sidste godkendelse, og ifølge Enhedslisten havde de sågar talt om lancering af aftalen i pressen med regeringen. Men sådan gik det ikke, og det fik en rødglødende Johanne Schmidt-Nielsen (Ø) til at tale om »svinestreger« og en regering »der pisser« på folk. Her behøvede journalisterne slet ikke skrue op for dramaknappen. Det klarede politikerne ganske fint selv.
Efterhånden er det også blevet et fast mantra for magthaverne eller potentielt kommende magthavere, at man skal lade være med at garantere noget – og slet ikke i politik. Men nogle gange løber det af med dem, og så bliver der stillet ultimative krav.
Seneste eksempel var under de nyligt overståede vækstplansforhandlinger. Her var det Venstres formand, Lars Løkke Rasmussen, som nåede at skrue voldsomt op for dramaknappen, da han havde noget, som kandiderer til danmarkshistoriens korteste, ultimative krav: Kontanthjælpsreformen måtte ikke hedde et forlig, så en eventuel kommende Venstre-ledet regering var bundet af det. Nej, det måtte kun være en aftale.
»Ja, det er 100 procent ultimativt. Det siger sig selv«, sagde Lars Løkke Rasmussen, da han sammen med kollegerne fra de konservative, Dansk Folkeparti og Liberal Alliance kom ud fra et møde med regeringstoppen. Den slags processuelle detaljer blev angiveligt for meget for de konservative, og vupti! Så var det ikke længere et ultimativt krav fra den borgerlige opposition. Også i det eksempel var journalisterne ikke i nærheden af at skrue på dramaknappen. Det klarede politikerne selv.
Politik er ofte forhandling, og i alle forhandlinger skal der helst være lidt drama. Hvem giver sig først? Hvor dyrt kan man ’sælge’ sine mandater? Og hvem kommer til at stå som sejrherre, når aftalen er indgået? Politik er – blandt andet – et magtspil, og drama er en indbygget præmis i ethvert magtspil. Journalistik handler – blandt andet – om at afdække magtspil. Derfor må der nødvendigvis være drama, men journalister og politikere er altså lige gode til at skrue op og ned for dramaknappen.
Casper Dall er leder af Informations Christiansborg-redaktion
",0.0,11. maj 2013,Casper Dall er leder af Informations Christiansborg-redaktion
1285,/debat/2015/11/nye-kampfly-nedprioritering-arktis,Nye kampfly er nedprioritering af Arktis,Aleqa Hammond," Under den canadiske valgkamp lovede den nyvalgte premierminister, Justin Trudeau, at han vil standse det forestående canadiske køb af F-35 Joint Strike Fighter-kampflyet. I stedet vil Trudeau købe billigere fly og investere de overskydende midler i at opgradere den canadiske flåde.
Kampflykøbet spillede – modsat ved det danske Folketingsvalg i juni – en central rolle i den canadiske valgkamp. For investeringens størrelse og karakter har fået canadierne til at spørge, hvilken rolle de ønsker at spille i verden. Ifølge Trudeau bør canadiske kampfly først og fremmest kunne forsvare Canada. Derfor har man ikke brug for at investere i et stealth-fly, der primært kan anvendes til angreb.
Danmark står også over for en investering i nye kampfly, og Danmark overvejer at investere i F-35. Ligesom i Canada vil investeringen have afgørende betydning for det danske forsvar i de næste 20-30 år. Og ligesom i Canada er det derfor nødvendigt for Danmark at finde ud af, hvilken rolle Danmark skal spille i verden.
I Grønland følger vi den danske beslutning om køb af kampfly tæt. For vi står i samme situation som i Canada. Idet USA ikke er en militærtrussel for Canada, henviser Trudeau til betydningen af at kunne håndhæve den canadiske suverænitet i Arktis. Det formål egner F-35 sig ikke til.
Ingen billig løsning
I dag mangler det danske forsvar de helt basale midler til at varetage det danske ansvar og løse opgaverne i Arktis tilfredsstillende.
Mens man i Danmark diskuterer beredskabsresponstider i minutter, diskuterer vi i Grønland i timer. Derudover er der i nattetimerne en helikopter, der skal dække hele Vest- og Sydgrønland. Det er en strækning på omtrent 1.500 km. Om dagen har vi to helikoptere. I Nordgrønland og Østgrønland er der slet intet redningsberedskab.
I sommer observerede satellitter et olieudslip ud for den grønlandske østkyst. Det tog den danske flåde fem dage at ankomme til området. Der er ikke nogen simpel billig løsning. Behovet for omkostningstunge investeringer i materiel både til luft og til søs er tydeligt.
Rigsrevisionen rettede allerede en opsigtsvækkende kritik af det danske forsvars indsats i Arktis for over to år siden, men vi venter stadig på, at Forsvarsministeriet skal fremlægge deres anbefalinger til en forbedret indsats.
Imens er feltet af potentielle kampfly blevet reduceret til to. Et af de mulige fly er F-35.
Det er på tide, at Danmark følger Canadas eksempel og overvejer, hvad man vil anvende sit forsvar til.
Klart signal
For F-35 er et meget dyrt fly, der ikke egner sig til at varetage det danske forsvars opgaver i Arktis. Samtidig er investeringen så stor, at der næppe vil være overskud til at foretage de meget tiltrængte opgraderinger af udstyr og beredskab i Grønland. Arktisk Kommando står for suverænitetshåndhævelsen over Grønland, og kystvagten står for store udfordringer for at kunne leve op til forpligtigelsen i takt med, at der er større trafikale aktiviteter til søs i Grønland.
Rigsfællesskabet skal have et beredskab og en Arktisk Kommando, der er rigsfællesskabet værdigt og stolt.
Hvis Danmark beslutter sig for at vende sig væk fra Arktis og prioritere sin indsats og sine ressourcer andre steder i verden, er det et meget klart signal til Grønland.
I en tid hvor alle andre lande prioriterer Arktis med deres tilstedeværelse, med fremsigtede investeringer, kan det være svært at se, hvad Danmark vil med Grønland, den Arktiske del af Rigsfællesskabet.
Aleqa Hammond er tidligere formand for Siumut-partiet og Grønlands Landsstyre.
",16.0,21. november 2015," Under den canadiske valgkamp lovede den nyvalgte premierminister, Justin Trudeau, at han vil standse det forestående canadiske køb af F-35 Joint Strike Fighter-kampflyet. I stedet vil Trudeau købe billigere fly og investere de overskydende midler i at opgradere den canadiske flåde."
4644,/debat/2014/07/laeserbreve-8,Læserbreve,," Israel krænker folkeretten
Albert Jensen, Allerød
Israel har ret til at forsvare sig, lyder det som en kakofoni fra vestlige statsledere i disse dage, men det er en misforståelse. Folkeretten giver ikke noget land ret til at føre uindskrænket krig mod et andet uden en krigserklæring. Folkeretten har derimod et reciprocitetsprincip, der giver et land ret til at besvare angreb reciprokt – det vil sige med samme midler, der forvolder samme skader.
Israels krig mod Gaza er imidlertid ikke reciprok. Det er Mellemøstens stærkeste og teknologisk mest avancerede militærmaskine over for et underkuet folk med hjemmelavede våben.
Tabstallene taler deres tydelige sprog: Over 160 palæstinensere er blevet dræbt den seneste uges tid, de fleste af dem civile, heriblandt kvinder og børn. På den israelske side: ingen dræbte.
Israel befinder sig ikke inden for folkerettens reciprocitetsramme, men er i gang med massive krænkelser af den fjerde Genevekonvention og folkeretten – med støtte fra Vestens statsledere.
Man må lytte til Hamas
Ole Ankjær Madsen, Randers
Dansk Folkepartis Søren Espersen har sagt for nylig, at man ikke kan forhandle med Hamas, for de er en terrororganisation, og en sådan forhandler man ikke med. Det er jo en bekvem holdning, når man vil undgå at snakke med folk, man ikke kan lide.
Oversat til danske forhold kan man sige – uden at jeg drager nogen form for sammenligning i øvrigt – at så længe de ikke er stuerene, skal man ikke lytte til dem eller tale med dem. Det gælder bare, der som her, at hvis de har tilstrækkelig støtte i befolkningen, kan man blive nødt til det.
Diplomati skal være politisk
Marianne Haahr, kommunikations- og advocacychef, CARE Danmark
Information skriver den 27. juni, at ambassadøren er blevet en omrejsende sælger. Artiklen nævner ikke, at en konsekvens af, at diplomatiet laver mere markedsføring og mindre politik, er, at det politiske i stigende grad udliciteres til civilsamfundet.
Danske ngo’ers fornemmeste rolle er i dag at agere vagthunde over for stater og private virksomheder. De opgaver påtager vi os gerne i partnerskab med lokale organisationer. Problemet er, at den politiske dialog mellem civilsamfund på den ene side og private virksomheder og stater på den anden er præget af så ulige magtforhold, at der er tale om en regulær guerillakrig.
Der er brug for, at diplomatiet holder fast i den politiske dialog for at markedsføre globale værdier såsom menneskerettigheder – det er en mindst lige så vigtig kerneopgave som at markedsføre danske ting og sager.
Udnyt it bedre i det offentlige
Rune Sørensen, Mørke
I forbindelse med de nyligt overståede økonomiforhandlinger mellem staten, kommunerne og regionerne er det aftalt, at der frem mod 2016 udarbejdes en ny, fælles digitaliseringsstrategi med særligt fokus på it-sikkerhed og brugervenlighed.
Det er godt, at der sættes ekstra ind på det område, men nu er det også et godt tidspunkt at rette strategisk fokus mod det, man kan kalde it-udnyttelse og grundlæggende teknologiforståelse i det offentlige.
I de seneste mange år er der blevet investeret massivt i it-systemer, der kan digitalisere og effektivisere arbejdsgange, men der er ikke i samme omfang investeret i organisatorisk omstilling og i at sikre medarbejdernes kompetencer i forhold til den nye teknologi.
Gevinsten ved at digitalisere og investere i it realiseres først, når medarbejderne kan implementere teknologien bedst muligt i deres daglige arbejdspraksis, og her er der mange steder et efterslæb.
Den nye digitaliseringsstrategi bør signalere til de offentlige instanser, at der er brug for en generel prioritering af uddannelse af de medarbejdere, som skal bruge it-teknologien, og at der er brug for et større ledelsesmæssigt fokus på, at teknologien nu også bliver brugt mest hensigtsmæssigt. Kun på denne måde kan digitaliseringen for alvor effektivisere og forny den offentlige sektor.
Bevar nattoget i miljøets navn
Poul Kattler, Valby
Kortsynede hensyn gør, at DSB og Deutsche Bahn nu agter at stoppe nattoget fra køreplanskiftet i december 2014. Selskaberne siger, at man vil styrke miljøvenlig transport, men i virkeligheden giver man kun de rejsende et valg: at hoppe på et fly.
På lidt længere ruter mellem landene i Europa er det ekstra vigtigt at have alternativer til den energifrådsende flytrafik. At rejse med tog er miljøvenligt, hurtigt og komfortabelt. Man sætter sig ind i toget om aftenen, sover om natten og er fremme på sin destination næste morgen.
Nattoget er ikke kun en del af fortiden – det er også en del af fremtidens transport.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",2.0,15. juli 2014,"Kortsynede hensyn gør, at DSB og Deutsche Bahn nu agter at stoppe nattoget fra køreplanskiftet i december 2014. Selskaberne siger, at man vil styrke miljøvenlig transport, men i virkeligheden giver man kun de rejsende et valg: at hoppe på et fly."
1533,/debat/2015/10/generation-fucked,Generation Fucked,Mette Rodgers," Min ældste datter er endnu ikke 10, men hun har allerede erklæret, at hun er bange for at blive hjemløs, når hun bliver voksen. Hun tænker ganske vist mest på praktikaliteter i at finde sin egen bolig, og heldigvis har jeg kunnet berolige hende med, at der findes hjemmesider med lejeboliger – og ejendomsmæglere, hvis hun vil købe. Hvad jeg derimod forsøger at undgå at berøre, er det faktum, at det er en reel mulighed, at hun aldrig vil få sit eget – som i en ikke-delebolig – hvad end hun lejer eller ejer. I hvert fald ikke hvis hun vil blive boende i London, hvor hun er født og opvokset.
Prisen for at bo bliver ved med at stige eksplosivt i byen, så gennemsnitsprisen for en købebolig i London nu er fem millioner kroner. En førstegangskøber skal derfor tjene 780.833 kroner om året for at få råd til sit første hjem.
Den slags svært begribelige tal er årsagen til, at mange er tvunget til at leje på et ikke mindre vanvittigt lejemarked. Nu taler aviserne ikke længere om gennemsnitsprisen for en lejebolig, men simpelthen for et værelse. I London koster sådan et værelse nu gennemsnitligt 7.100 kroner om måneden. Jeg fandt godt nok et til 3.350 kr. om måneden på en af de føromtalte hjemmesider, men det viste sig at være en seng på et tremandsværelse – i et »rigtig dejligt hus«, skrev udlejeren.
Årsagen til denne uhyggelige udvikling – der henviser millioner af briter til enten børneværelset hjemme hos mor og far, fattigdom eller tvangsflytning til Wales eller Nordengland – er ikke entydig. Det hænger sammen med migration, verdenselitens boligspekulation og manglende nybyggeri, særligt i den lave ende af prisskalaen.
Disse årsager kan dog sammenfattes til én overordnet: Politisk svigt. Hvad end det er den nuværende konservative regering, den forrige koalitionsregering med Liberaldemokraterne eller Labour-regeringen før den, har magthaverne groft forsømt problemet. De har ikke bygget nok sociale lejeboliger. De har ikke sørget for, at nok af dem, der blev bygget til salg, var i den såkaldte ’overkommelige’ prisklasse. Og de har forsømt at regulere markedet på effektiv vis.
Det er ikke fordi, der ikke bygges i London. Men hver gang, der stilles et nyt rækværk op om en ny byggeplads, lyder bygherrens annoncering sådan her: »Nye 3-, 4- og 5-værelses luksuslejligheder og familiehuse kommer snart«.
Ofte købes de over internettet af spekulanter i Hongkong. Hvis der flytter vaskeægte familier ind, er de enten bankfolk eller har fået forskud på arven fra den ældre generation. Selv den nedsatte huslejetakst (i forhold til markedsprisen), som myndighederne har defineret som ’overkommelig’, er nu for høj for folk på en gennemsnitsindkomst. I 2020 vil 58 procent af denne gruppe ikke have råd til at betale den ’overkommelige pris’. Det samme vil gælde for 98 procent af dem på den nationale minimumsløn.
Priserne er ganske enkelt blevet så høje, at når premierminister David Cameron i sin konferencetale i sidste uge lovede at gøre ’Generation Rent’ – lejegenerationen – til ’Generation Buy’ – købegenerationen – med løfter om starthuse, der ligger 20 procent under markedsværdien, så er der stadigvæk tale om priser langt over de flestes lønniveau.
Det er selvfølgelig ikke umuligt, at boligmarkedet inden for de næste otte-ti år vil bryde sammen. Det er f.eks. sket i Moskva, som var lige så dyr som London, da jeg boede der med min familie i midten af 00’erne. Men en hurtig annektering af Krim, økonomisk afpresning af nabolandene og indblanding i et par væbnede konflikter har sjovt nok skræmt de udenlandske investorer væk og fået rubel og boligmarked til at falde markant.
Men med mindre noget lige så dramatisk sker i Storbritannien – såsom at landet forlader EU, og alle internationale virksomheder og banker forlader landet – er det svært at være optimistisk på mine børns og deres generations vegne.
Mette Rodgers er Informations korrespondent i London. Klummen er udtryk for skribentens egne holdninger
",11.0,15. oktober 2015,"Priserne er ganske enkelt blevet så høje, at når premierminister David Cameron i sin konferencetale i sidste uge lovede at gøre ’Generation Rent’ – lejegenerationen – til ’Generation Buy’ – købegenerationen – med løfter om starthuse, der ligger 20 procent under markedsværdien, så er der stadigvæk tale om priser langt over de flestes lønniveau."
8118,/debat/leder/2013/02/godt-danmark-skidt-europa,"Godt for Danmark, skidt for Europa",Mette Rodgers," Der vil ikke være nogen logisk sammenhæng mellem det sprog, vi benytter om vækst, og vedtagelsen af et budget, der ikke støtter op om det
- Mario MontiI taliens premierminister, forud for budgetforhandlingerne
Deal done!« lød en glad tweet fra EU-præsident Herman Van Rompuy kl. 16.26 i går. »Værd at vente på,« tilføjede han, efter at det stod klart, at det i andet forsøg var lykkedes at overtale EU’s 27 stats- og regeringschefer til at indgå et kompromis og acceptere hans seneste udkast til unionens næste budget for 2014-2020. Ikke gratis, naturligvis, men mod passende godbidder, de kunne tage med hjem og præsentere for vælgerne.
De vigtigste lunser blev tildelt Storbritanniens David Cameron og hans gruppering af »venner af bedre anvendelse af EU’s midler«, idet det overordnede budgetloft for perioden for første gang i unionens historie er mindre end det foregående. Tre procent for at være præcis.
Frankrigs præsident, François Hollande, slipper for at skulle forklare yderligere nedskæringer i landbrugsstøtten til sine landsmænd. Rabatsystemet forbliver uberørt, og Danmark kommer med i klubben med sin milliard.
En række lande får mindre gaver med hjem: Bl.a. står de baltiske lande til en stigning i hektarstøtten, Litauen, Slovakiet og Bulgarien bliver kompenseret for afvikling af atomkraftværker, og en ungarsk region får 1,2 mia. euro.
Van Rompuy har skruet en aftale sammen, som gør, at alle nationale ledere kan rejse hjem og hævde, at de har sikret landet en god aftale. Spørgsmålet er, om det også er en god aftale for Europa?
På nogle områder er svaret ja. 20 procent af budgettet skal i de næste syv år gå til klimaformål, hvilket uden tvivl er en væsentlig modernisering, der vil medvirke til en omstilling, der er nødvendig såvel som fornuftig fra et økonomisk og konkurrencemæssigt perspektiv. Ligeledes er der afsat midler til vækststimulerende tiltag og bekæmpelse af ungdomsarbejdsløsheden i de hårdest ramte lande.
Omvendt er der ikke meget tilbage af den overordnede modernisering af budgettet, som Kommissionen havde lagt op til i sit oprindelige udspil, og som Danmark støttede. Den sigtede imod færre midler til landbruget og flere til forskning, innovation og vækst- og beskæftigelsesstimulerende initiativer. Resultatet er i stedet blevet, at landbrugstilskuddene stadig udgør en tredjedel af det samlede budget, og at et område som ’konkurrencedygtighed for vækst og job’ er blevet beskåret fra 153 mia. euro til 126 mia. euro. Connecting Europe-midlerne til infrastrukturprojekter er beskåret med 11 mia. euro.
Det nu reducerede budget skal desuden dække mere i den næste syv-årige periode, end det forrige budget skulle. Så sent som i juni sidste år varslede EU-cheferne en storslået vækstpagt, og fra denne sommer vil der være endnu et land til at dele kagen, når Kroatien bliver unionens 28. medlem.
EU’s budget for de kommende syv år er med andre ord ikke et budget, der forbereder unionen på fremtidens benhårde globale konkurrence ved at opprioritere forskning og innovation. Hvad værre er: Det er heller ikke et budget, der prioriterer de problemer, Europa står i. Projekter, der sigtede imod at skabe vækst og beskæftigelse, er blevet forhandlingernes største offer.
Det er et nedslående resultat, der én gang for alle slår fast, at de økonomiske strammere har vundet slaget om Europas krisestyring. På trods af, at IMF har erkendt, at de undervurderede de negative konsekvenser af hårde nedskæringer og skattestigninger i kriseramte lande, har strammerne med deres insisteren på, at Europa kan spare sig ud af krisen frem for at vokse sig ud af den, bundet EU til denne tankegang i de næste syv år.
Det er ikke kun kortsigtet og i direkte modstrid med kendsgerningerne efter fem års resultatløs sparepolitik, det er også i modstrid med politikernes egne fine ord – ja, løfter – om at opprioritere vækst og beskæftigelse.
Det viser med al ønskelig tydelighed behovet for EU-egenindtægter, så Europas fremtid ikke igen bliver taget som gidsel i et forhandlingsforløb, hvor medlemslandene taber de fælles interesser af syne i jagten på den bedste nationale aftale.
",1.0,9. februar 2013,"Deal done!« lød en glad tweet fra EU-præsident Herman Van Rompuy kl. 16.26 i går. »Værd at vente på,« tilføjede han, efter at det stod klart, at det i andet forsøg var lykkedes at overtale EU’s 27 stats- og regeringschefer til at indgå et kompromis og acceptere hans seneste udkast til unionens næste budget for 2014-2020. Ikke gratis, naturligvis, men mod passende godbidder, de kunne tage med hjem og præsentere for vælgerne."
1229,/debat/leder/2015/11/klassekamp-oven,Klassekamp fra oven,Andreas Abildlund," De nyligt vedtagne nedskæringer af ydelser til kontanthjælpsmodtagere får store konsekvenser for vores svageste medborgere. Markant flere familier må forventes at skulle spare endnu mere på basale forbrugsgoder såsom tøj, fodtøj, sund kost, fritidsaktiviteter og tandlægebesøg på grund af nedskæringerne. Det viser en ny rapport fra Analyse og Tal, som Information refererede fra i lørdags.
Ifølge Beskæftigelsesministeriet bliver effekten af nedskæringerne på sølle 700 ekstra i arbejde, hvilket blandt andet skyldes, at langt de fleste kontanthjælpsmodtagere ikke kommer i arbejde af, at man gør dem fattigere. Det viser al erfaring. Der er enten ikke job til dem, eller også magter de ikke at varetage et job.
Fra et samfundsøkonomisk perspektiv har nedskæringerne derfor mest karakter af symbolpolitik. Ifølge Arbejderbevægelsens Erhvervsråd kan lavtlønnede danskere få 20 kroner ekstra om måneden, hvis regeringen bruger det provenu, som nedskæringerne giver, til at lette skatten i bunden. 20 kroner! Da mange kontanthjælpsmodtageres rådighedsbeløb bliver skåret med flere tusinde kroner, er det imidlertid korrekt, at forskellen på kontanthjælp og indkomster fra lavtlønsjob bliver større.
Men er det virkelig et mål i sig selv? Får 3F’eren noget ud af, at hans arbejdsløse kollega får et sværere liv? Altså udover angsten for selv at miste sit job. Der findes givetvis mennesker, som føler sig snydt over at arbejde til en løn, som de mener, er for lav i forhold til kontanthjælpen.
Men disse mennesker bør rette deres følelse af uretfærdighed mod deres arbejdsgivere – og fremover også mod regeringen. Fagbevægelsen får nemlig svagere kort på hånden i lønforhandlinger med arbejdsgiverne, hvis ydelserne bliver skåret. Lavtlønnede har derfor ikke interesse i, at kontanthjælpsmodtagere ender i en desperat situation. Tværtimod. Arbejdsløse og lavtlønnede er i samme båd. Hvis regeringen virkelig arbejdede for, at det skal kunne betale sig at arbejde, kunne de nøjes med at lette skatten i bunden.
Men regeringens motiv er ikke omsorg for de lavestlønnede. Snarere er der tale om et menneskesyn, som tilsiger, at mennesker, der ikke arbejder, har fortjent at have det svært. At mennesker, som havner på offentlig forsørgelse, i bund og grund er syndige snyltere, som skal straffes for deres manglende moral. Og at duelige bedsteborgere skal kunne se og føle, at de er mere værd end folk på passiv forsørgelse.
",28.0,1. december 2015,"Men er det virkelig et mål i sig selv? Får 3F’eren noget ud af, at hans arbejdsløse kollega får et sværere liv? Altså udover angsten for selv at miste sit job. Der findes givetvis mennesker, som føler sig snydt over at arbejde til en løn, som de mener, er for lav i forhold til kontanthjælpen."
4390,/debat/2014/08/laeserbreve-7,Læserbreve,," Støt ikke Israels EM-kandidatur
Irene Clausen, København
Den 19. september skal det europæiske fodboldforbund, UEFA, tage stilling til, hvilke europæiske storbyer der skal afholde EM i fodbold 2020.
EM 2020 skal afholdes i en række europæiske storbyer: 12 storbyer til turneringens indledende kampe og én storby til semifinalen og finalen. Blandt de 19 lande, der har stillet en storby til rådighed for de indledende 12 kampe, er Israel, der har foreslået Jerusalem med stadium Itztadion som værtsby.
Jerusalem er som bekendt en omstridt by som både israelerne og palæstinenserne kræver som hovedstad. Israel er pt. i gang med endnu en massakre af Gazas befolkning, der indtil videre har resulteret i næsten 2.000 døde – heraf et flertal af civile. At sige ja til Israel lige nu er at hvidvaske Israels forbrydelser mod palæstinenserne i Gaza. Derfor skal Dansk Boldspil Union opfordres til at stemme nej til Israels ansøgning om Jerusalem som værtsby ved EM 2020.
Klimatrussel bør være en folkesag
Bjørn Tving Stauning, Frederikssund
Aftalen med Goldman Sachs om købet af DONG var en destruktiv og brutal magtudøvelse. Næsten ingen af de folkevalgte havde nogen form for indsigt i forløbet endsige i detaljerne. Men det mest forfærdelige var, at klimasagen blev gjort til et anliggende for magthaverne, hvor menige borger ikke har indflydelse.
Men jeg ønsker at være medspiller og tage medansvar. Klimatruslen er en folkesag, og klimatiltag må ske på baggrund af alle danskeres vilje til at engagere sig. Når den centrale magthaver driver business for lukkede døre, gøres vi til et passivt publikum uden betydning.
Tidligere direktør for DONG, Anders Eldrup, lancerede på et møde i Frederikssund en visionær plan for at udnytte DONG’s position som first mover – den gad jeg godt være en del af.
I stedet skal jeg i årene fremover betale afgift til et anløbent selskab, der er kendt for humbug og svindel – det er næsten ikke til at bære.
Endelig tager SF ansvar
Pelle Dragsted, politisk rådgiver i Enhedslisten
Det er både tankevækkende – og også lidt morsomt – at regeringen nu beskylder SF for at »gøre sig selv ligegyldig« ved »bare at stå på sidelinjen og råbe op« i stedet for at »tage ansvar i maskinrummet«. Det er en næsten tro kopi af de beskyldninger og klicheer blandt andet Pia Olsen Dyhr (SF) igen og igen har kastet efter Enhedslisten – både da SF var med i regeringen og efterfølgende.
Dengang som nu er klicheerne lige tossede. At tage ansvar er ikke lig med at acceptere tingenes tilstand og opgive at slås for det, man tror på. Tværtimod er det netop en sådan accept, der gør et parti – og politik som sådan – ligegyldigt. Indflydelse handler ikke kun om kompromisvilje og pænhed ved forhandlingsbordet. Det handler også om den kamp om holdninger i offentligheden, som definerer styrkeforholdene ved forhandlingsbordet, og her er det ofte en god idé, at nogen råber op.
Det er kun godt, at SF som følge af deres ufrivillige exit fra regeringen igen tør indtage et klart standpunkt. Lad os håbe, at SF holder fast i det – også når ministerbilerne lokker næste gang.
Jeg håber, at vi i fremtiden kan blive fri for beskyldninger fra den kant om at andre partier ikke kan tage ansvar eller bare står på sidelinjen og råber op. Politisk indflydelse kræver vilje til både kamp og kompromis. Sådan har det altid været – og sådan er det også i dag.
Krig forstyrrede irakisk orden
Henning Prins, Ålsgårde
I danske medier spørges der forundret til, hvordan det kan gå til, at IS – den sunnimuslimske væbnede bevægelse – er så godt organiseret. Denne undren skyldes kun den konsekvente misinformation, vestlige iagttagere er blevet fyldt med, siden George W. Bush indledte sine ulyksalige krige i Irak og Afghanistan. For IS dækker geografisk og befolkningsmæssigt nøjagtigt det samme område ind i Mellemøsten, som det gamle Baath-parti gjorde. Det parti, der bragte både Saddam Hussein og Syriens præsident Assad til magten.
Hvis man ser bort fra de klare plyndringsmotiver, der lå bag USA’s intervenering i konflikten – altså ønsket om at tilrane sig Iraks olierigdomme – er det svært at se fornuften i de USA-ledede koalitioners ødelæggelse af kulturnationen Irak; herunder den konsekvente destruktion af landets infrastruktur, nedlæggelse af samtlige ministerier og institutioner på alle niveauer og sluttelig mordet på Saddam Hussein og en række andre Baath-ledere.
Det blev hurtigt tydeligt, at amerikanerne havde behov for det såkaldte 24. regiment for at opretholde bare en vis ro i Bagdad. Regimentet viste sig dog at være Saddam Husseins eget livregiment, der nu fik en chance for at slå til mod shiaerne. Det er hele denne orden – der har rødder tilbage til kaliffen Harun-al-Rashids dage – hvis undertrykkelse og nederlag under Irakkrigen må siges at være én af Vestens største fejltagelser til dags dato.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,22. august 2014,"Det er kun godt, at SF som følge af deres ufrivillige exit fra regeringen igen tør indtage et klart standpunkt. Lad os håbe, at SF holder fast i det – også når ministerbilerne lokker næste gang."
2031,/debat/leder/2015/08/dit-liv-vaerd,Hvad er dit liv værd?,Emil Rottbøll," 32-årige Lau Sørensen har truffet det valg, politikerne ikke tør. I gårsdagens Information fortalte han, at han ikke mener, det er værd at bruge to millioner kroner om året på en ny banebrydende medicin mod den uhelbredelige gensygdom cystisk fibrose, der efter alt at dømme kunne forbedre og forlænge hans liv. Han er nemlig bange for, at hans dyre behandling vil gå ud over alle andre i form af yderligere nedskæringer i sundhedsvæsnet.
Stigende medicinudgifter har i årevis presset hospitalerne til at skære andre steder, og nu har den ekstraordinært dyre pille mod cystisk fibrose sat dilemmaet på spidsen. Alene den nye medicin mod cystisk fibrose anslås at komme til at koste sundhedsvæsnet 400 millioner kroner om året. Fortsætter den hidtidige vækst i de generelle medicinudgifter, vil de være fordoblet til 14 milliarder kroner i 2020. Selv om Folketinget bliver ved med at love sygehusene flere penge, kan budgetterne ikke følge med medicinpriserne.
De færreste politikere har selvklart lyst til at beslutte, hvilke syge mennesker der skal undvære den bedste medicin. Det skal politikerne heller ikke. Men de må forholde sig til, at der overordnet set ikke kan være råd til det hele. Dernæst kan man – som flere partier har foreslået – indføre en instans, der sagligt kan prioritere, hvor den rette balance ligger mellem pris og effekt.
Problemet er jo ikke, at der er opfundet nye banebrydende lægemidler, der kan forbedre livet for alvorligt syge mennesker. Spørgsmålet er blot, hvor meget bedre en ny medicin skal være, før man går væk fra den gamle billigere variant.
I stedet holder Venstre og Socialdemokraterne blindt fast i deres valgløfter om, at der skal være ubegrænsede midler til medicin. Det er reelt en ikkebeslutning, der skubber det svære spørgsmål videre. En ting er, at regioner og hospitalsdirektører er tvunget til at finde pengene andetsteds. Noget andet er det ansvar, der bliver pålagt den enkelte patient, der følger en meget dyr medicinering.
Når ingen har prioriteret, om samfundet har råd til ens medicin, står man som patient alene tilbage med det spørgsmål, hver gang man sluger en dyr pille: Er jeg for dyr en belastning for samfundet? Det er ikke Lau Sørensen, der skal svare på det.
",11.0,4. august 2015,"De færreste politikere har selvklart lyst til at beslutte, hvilke syge mennesker der skal undvære den bedste medicin. Det skal politikerne heller ikke. Men de må forholde sig til, at der overordnet set ikke kan være råd til det hele. Dernæst kan man – som flere partier har foreslået – indføre en instans, der sagligt kan prioritere, hvor den rette balance ligger mellem pris og effekt."
8149,/debat/2013/02/otte-forslag-kontanthjaelpsreform,Otte forslag til en kontanthjælpsreform,Erling Frederiksen," Regeringen har længe arbejdet på en såkaldt kontanthjælpsreform, hvor et af formålene skulle være at spare penge på området. Der er nogen usikkerhed om, hvor meget man kan spare, og om det overhovedet er ønskeligt. Noget tyder foreløbigt på, at man vil begrænse tildelingen af førtidspension og i stedet lade de sygdomsramte få kontanthjælp, som er en noget lavere ydelse.
Men ellers ved vi ikke så meget.
Og det gør regeringen måske heller ikke selv, for det er et område, hvor det er vanskeligt at spare store beløb, uden det får alvorlige, umiddelbare og meget direkte negative konsekvenser for blandt andet børn, helbred, kriminalitet og hjemløshed.
Nu har Enhedslisten netop (2. feb.) offentliggjort ti forslag til en kontanthjælpsreform i et forsøg på at kvalificere regeringens besparelsesplan på området. De handler blandt andet om færre sanktioner, flere tilbud om uddannelse og arbejde samt en afskaffelse af ungesatsen og ægtefælleafhængigheden.
En del af ‘fællesskabet’
Som tidligere formand for LA, Landsorganisationen af Arbejdsledige, vil jeg gerne yde mit bidrag til debatten med følgende kommentarer:
Blandt kontanthjælpsmodtagere er der nærmest opstået et had til kommunen på grund af de absurde aktiverings- og rådighedskrav, som kommunerne påfører borgerne for at få statslig refusion. Samtidig sker der ofte fejlagtige og tilsyneladende vilkårlige træk i - eller fratagelse af - kontanthjælpen. Det skal stoppes, at kommunerne uden videre kan fratage borgernes forsørgelsesgrundlag. Det bør vurderes af en uafhængig instans, før man gør det.
Aktiveringen varetages ofte af de såkaldte ’anden aktører’, som betales af skatteyderne for at lade ledige spille syvkabale og skrive ansøgninger til job, de aldrig får. Her kunne der formentlig spares milliarder ved at gøre aktiveringen frivillig og af kortere varighed for de fleste og i stedet bruge ressourcer på dem, som ønsker og har brug for hjælp og opkvalificering. Desuden ville det bringe holdningen til kommunerne ind i en positiv spiral frem for den negative, vi er inde i nu.
Det er væsentligt, at de afdelinger og sagsbehandlere, som skal hjælpe og rådgive borgerne, adskilles fra de afdelinger, som skal kontrollere og rådighedsvurdere borgerne. Det kunne bringe os tilbage til en tro på, at kommunen er vores, og at vi også er en del af ’fællesskabet’. I dag er det således, at enhver oplysning, som kommunen har på dig, vil kunne bruges mod dig i en anden sag. Det skaber mistillid og mistro, og konsekvensen bliver, at vi må forlange alle sager behandlet skriftligt og/eller med inddragelse af advokater (hvis man har råd) eller bisiddere.
I forbindelse med det nye fokus på for eksempel sociale virksomheder er det ikke belyst, hvorledes konflikter skal håndteres. Hvad gør den ledige, som chikaneres og mobbes af direktøren på den sociale virksomhed? Der er brug for en ikke-kommunal og uafhængig instans, der kan klages til, og som har bemyndigelse til at gribe ind. Det samme problem gælder for de mange ledige, som arbejder med nyttige formål for deres kontanthjælp eller dagpenge i virksomheder eller offentlige institutioner.
En livslang ydelse for mange
Et andet problem er tidsperspektivet for kontanthjælpsmodtageren. Uanset hvor meget beskæftigelsesminister Mette Frederiksen (S) og andre politikere hævder, at kontanthjælpen er en midlertidig ydelse, er det et ubestrideligt faktum, at det for en betydelig del af befolkningen er forsørgelsesgrundlaget set i et livsperspektiv. Ingen arbejdsgiver vil ansætte dem. Det skal man forholde sig til, fordi det er psykisk nedbrydende at blive sendt på jobtræning nr. 5 eller aktiveringsforløb nr. 17. I hvert fald når det helt åbenlyst ikke har noget formål.
Kontanthjælpsmodtagere fik ret til fem ugers ferie sidste år, således at de nu kan planlægge ferie og sammenkomster med familiemedlemmer og deres egne børn uden at skulle frygte dette ødelagt af en formålsløs aktivering. Men det gælder kun efter 12 måneders uafbrudt kontanthjælp. Hvis retten til ferie udvides til at gælde for hele kontanthjælpsperioden, ville der kunne spares på udgifterne til aktivering på grund af ferierne.
I stedet for det helt ubrugelige og dyre jobnet.dk, hvor ledige mindst en gang om ugen skal klikke for at have ret til dagpenge eller kontanthjælp, kunne man oprette et serviceorgan til arbejdsgivere, som søger arbejdskraft, og hjælpe dem hermed. Den teknologiske udvikling har gjort det overflødigt at have et offentligt finansieret jobnet.dk. Det kunne udmærket afskaffes og overlades til det private marked, som i forvejen har masser af jobformidlingshjemmesider.
Et overordnet problem på det sociale område er, at traditionen med kommunalt selvstyre i den danske offentlige forvaltning betyder, at der ikke rigtig er en myndighed, som kan gribe ind, når en kommune udvikler en ulovlig eller uhensigtsmæssig adfærd, og i den udstrækning noget efterfølgende rettes op eller lovliggøres, har det ingen konsekvenser. Læren af Peter Brixtofte (V) har været, at kommunerne kan gøre stort set, hvad de vil, så længe de holder sig fra dyre rødvine. På social- og arbejdsmarkedsområdet har kommunernes adfærd i de seneste 20 år nedbrudt megen sammenhængskraft og samfundssind. Der skal laves om på dette system, så vi igen kan have tillid til vores kommune og jobcenter.
 
Erling Frederiksen er tidligere formand for LA, Landsorganisationen af Arbejdsledige
",0.0,6. februar 2013,"Og det gør regeringen måske heller ikke selv, for det er et område, hvor det er vanskeligt at spare store beløb, uden det får alvorlige, umiddelbare og meget direkte negative konsekvenser for blandt andet børn, helbred, kriminalitet og hjemløshed."
1227,/debat/2015/11/noerderne-sikre-klimaomstillingen,"Hvor er nørderne, der skal sikre klimaomstillingen?",Frans Ørsted Andersen," Klimatopmødet i Paris er skudt i gang. »COP21 bliver vendepunktet,« lyder det fra optimisterne, mens andre er mere skeptiske over for, om vi for alvor er i stand til at gøre noget ved klimaforandringerne.
En del af problemet med at få en klimaomstilling til at slå igennem i hverdagen har at gøre med uddannelsessystemerne. De matematiske, naturvidenskabelige og tekniske fag er under pres, for de fleste unge drages mod fag som dansk, historie og psykologi – måske fordi det er lettere at få gode karakterer i disse ’snakkefag’?
Det er problematisk i forhold til klimaomstillingen, for vi mangler netop arbejdskraft og ekspertise på det teknisk-naturvidenskabelige område.
Vi er simpelthen nødt til at gøre området relevant, interessant og prestigefyldt for børn og unge, hvis vi skal kunne tage fat i alle de udfordringer, som klimaforandringerne byder på.
Danmark vil mangle 90.000 (!) håndværkere, metalarbejdere og andre faglærte i 2030, hvis det nuværende uddannelsesmønster fortsætter, lyder det fra fagforbundet Dansk Metal. Samtidig vil der være 55.000 akademikere i overskud. Humaniora er selvfølgelig vigtig, men der skal være en balance.
Og det er slet ikke nok med ’samvittighedskampagner’ og med diverse klimaaftaler og lovmæssige tiltag. For selv om alt dette lykkes, og CO2-udledningen globalt set i 2030 er bragt ned på et acceptabelt niveau, er der faktisk ingen, der ved, om det er nok.
Tværtimod peger rigtig meget på, at løbet i et vist omfang allerede er kørt. Selv om vi kommer i mål med alle planerne, ser det ud til, at visse destruktive klimadynamikker er sat så godt i gang, at vi må indstille os på måske hundreder af år med accelererende klimaproblemer. Vi kan lige så godt begynde at vænne os til en fremtid, hvor havet og temperaturen vil stige voldsomt, og hvor vejret vil opføre sig mere kaotisk og langt mere truende. Der er behov for nye mere visionære og slagkraftige fortællinger om både det teknisk-naturvidenskabelige område og den grønne omstilling.
Udbredt skepsis
Danmark er som lavland med hav og vand overalt særligt udsat, så vi skal dræne, kloakere, lave bassiner og bygge nye og mere avancerede diger. Danmark vil blive mindre rent arealmæssigt i fremtiden, for en del land, der i dag er meget lavtliggende, vil blive for vanskeligt og dyrt at beskytte. Men også højtliggende kystområder trues, sådan som vi har set ved Lønstrup, hvor husejere har taget sagen i egen hånd for at forhindre, at deres ejendomme styrter i havet.
Samtidig ser vi udbredt skepsis blandt børn og unge over for de fag, som skal sætte dem i stand til at løse disse udfordringer. Min forskning viser, at de oplever det som sværere at opnå gode karakterer i de matematiske, naturvidenskabelige og tekniske fag, som de derfor fravælger. Strategien hos gymnasieeleverne er simpelthen at gå efter et højt karaktergennemsnit via de ’lette snakkefag’.
Som rektor Hanne Leth Andersen fra Roskilde Universitet har sagt:
»De studerende ved, at snittet er adgangsbilletten til universitetet, så de vælger en linje, hvor de kan få de høje karakterer, og så tager de derefter ud for at supplere de fag, de mangler. Det er helt absurd.«
For det er VVS-mænd, ingeniører og teknikere af enhver art, vi har brug for, hvis vi skal tilpasse os klimaforandringerne. Det teknisk-naturvidenskabelige område skal opprioriteres og gøres prestigefyldt, så de unge bliver ansporet til at give sig i kast med anstrengelserne.
Store bedrifter
Jorden og menneskeheden behøver faktisk mirakler for at klare de enorme klimamæssige udfordringer, vi står over for. Og vi har et andet ord for de mirakler, vi mennesker kan kreere, nemlig teknologi. Men teknologi er et middel, ikke et mål. Derfor behøver vi nye store samfundsvisioner, som teknologien kan spille med på. Problemet er, at store samfundsvisioner er gået af mode. Nogle vil påstå, at det skyldes Berlinmurens fald og den gamle østbloks sammenbrud i 1989. Kommunismen spillede fallit.
Men andre af det 20. århundredes visioner er måske mere gangbare. En sådan markant vision var Apollo-måneprogrammet. Fra 1961, hvor visionen blev formuleret af USA’s præsident John F. Kennedy, til 1969, hvor den blev realiseret, gik der blot otte år. Man tog på de få år et kvantespring fra et meget lavt niveau, hvor man lige akkurat kunne skyde ’blikdåser’ op over atmosfæren, til et niveau med state of the art-rumteknologi.
Det var – og er – menneskehedens suverænt største bedrift. For på trods af fortsat teknologisk udvikling, især på it-området, magter vi ikke længere projekter i Apollo-skalaen. Måske er det også derfor, at der er så forbavsende mange, der køber konspirationsteorien om, at hele måneprojektet var ét stort svindelnummer orkestreret af CIA.
Der er ingen visioner i Apollo-klassen i omløb længere, men vi har brug for, at nogen igen vil prøve. Men hvem kan og vil?
Lider under ’videnssamfundet’
Mange af de elever og studerende, der i 1960’erne fandt vej ind i de nye teknologiske områder og interesserede sig for elektronik, edb, isolering og så videre, var inspireret af auraen omkring rumprogrammerne og anden ny teknologi. Men i dagens uddannelsessystem er de samme typer marginaliserede. Min egen forskning har fokus på denne oversete gruppe, som vi er nødt til at trække på i klimaomstillingen, nemlig nørdede, skæve, nysgerrige og fandenivoldske drenge (og piger).
Forfatteren Lars Olsen såvel som økonomen Lars Andersen har påpeget, at mange af drengenes traditionelle (teknologiske og håndværksmæssige) erhverv og karriereveje har lidt voldsomt under bestræbelserne på at skabe et ’videnssamfund’ frem for et ’fremstillingssamfund’. Dertil kommer finanskrisen, den nye ulighed, nye elitedannelser såvel som det omsiggribende sikkerheds- og sundhedssamfund med regulering, overvågning og kontrol døgnet rundt. De marginaliserede kan have en mere kontant, eksperimenterende, vild og innovativ tilgang til læring og problemløsning.
Og vi skal måske have sådanne tilgange mere tilbage i uddannelses- og arbejdslivet, så vi kan formulere nye visioner for det teknisk-naturvidenskabelige område. Visioner om at bygge rumkolonier, flydende byer på vandet, stationær beboelse på havbunden og om at lave Sahara og andre ørkenområder om til grønne og frodige arealer, der kan forandre Nordafrika og Mellemøsten til vækstområder frem for at være mislykkede stater i vedvarende krig og kaos.
I 1960’erne og 1970’erne forventede alle, at dette stod lige for døren. Visionen var, at al fattigdom skulle væk, arbejdstiden ned, fritiden op og ferierejser til månen blive mulige. Men det skete ikke.
I stedet fik vi it- og videnssamfundet, der med de mange gadgets og livet online forførte os til at tro, at samfundet var i rivende udvikling. Men det er det muligvis slet ikke. Det, vi har fået, er et indadvendt, ulige, forbrugs- og underholdningsorienteret sikkerheds- og sundhedssamfund med sociale medier og endeløs, ligegyldig chat. Det hele har medført og muliggjort enorme bureaukratier og nye ledelseslag, der både i offentlige og private organisationer dræner ressourcerne og dræber innovationen.
Men det kan vi ændre på – og som med så meget andet kan vi begynde i skolen.
Frans Ørsted Andersen er lektor, ph.d. ved DPU/Aarhus Universitet og forfatter til ’Pædagogik på kanten’ (Forlaget Mindspace)




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",36.0,1. december 2015,"For det er VVS-mænd, ingeniører og teknikere af enhver art, vi har brug for, hvis vi skal tilpasse os klimaforandringerne. Det teknisk-naturvidenskabelige område skal opprioriteres og gøres prestigefyldt, så de unge bliver ansporet til at give sig i kast med anstrengelserne."
11580,/debat/2011/08/laeserbreve-0,Læserbreve,Informations Webredaktion," Gaver til boligejerne
Kim Folke Knudsen, Kgs. Lyngby.
Venstre har lovet de kommende boligejere fritagelse for tinglysningsafgift, fritagelse for ejendomsskat i en begrænset periode og fritagelse for grundskyld. De kalder dette forslag for fuldt finansieret. Men hvad skal dække denne skattelettelse, når VK skønner underskuddet på statens budget til 85 milliarder kroner i år 2012?
Udgiften til skattelettelsen kendes ikke på forhånd, den er afhængig af, hvor mange boligejere, der udnytter skattelettelsen frem til år 2013. Det er ikke udtryk for en ansvarlig politik, at man lover boligejerne skattelettelser, uden at man forinden har sikret sig et parlamentarisk flertal, og nu er der usikkerhed på boligmarkedet som følge af løfter fra V og K.
I de seneste år er op imod 4.000 lejere årligt blevet opsagt fra deres lejlighed, fordi de ikke kunne betale husleje, men der er ingen hjælp fra V og K. Flere andelshavere sidder i andelslejligheder, som er usælgelige pga. usund økonomi i foreningerne, de første foreninger er allerede gået konkurs, og indskuddet til andelsboligen er tabt. V og K er ikke interesserede.
Hvis boligejerne synes, at de nye ufinansierede skattelettelser ligner bestikkelse fra V og K , så er jeg helt enig. Den eneste varige vej til bedring af boligmarkedet er fremgang i arbejde og beskæftigelse samt afvikling af den alt for høje gæld, som mange nye boligejere har optaget for at kunne købe deres egen bolig.
Få flere ind på kvote 2
Christopher Røhl Andersen, folketingskandidat (R)
De nye unge studerende starter i disse tider på universitetet mig selv inklusive spørgsmålet er dog, hvor mange der afslutter det de nu begynder. Igen i år er antallet af kvote 2-ansøgere steget, i år med 9,5 procent i forhold til 2010.
Desværre er det kun 10 procent af ansøgerne, der kommer ind. Resten må gå glip af pladsen på deres drømmestudie. Det viser sig imidlertid, at det oftest er kvote 2-studerende, der er de mest kvalificerede og gennemfører studiet.
Den samlede opposition har luftet muligheden for at fordoble antallet af kvote 2-optagne. Vi kunne i princippet nøjes med kun at have optagelsesprøver, men 20 procent kvote 2-optagelser er et sted at starte.
Dette er nødvendigt for at sikre, at det også er kvalificerede unge, der vælger det rigtige studie. Det skal sikre, at unge gennemfører studiet, for kvalifikationen til et studie kan ikke altid måles på karaktergennemsnittet gymnasiet.
Ved at flere unge gennemfører en videregående uddannelse, kan vi nå tættere på målet med flere akademikere, men det kræver, at vi får flere ind på kvote-2.
EU skal værne om rettigheder
Arne Thøgersen, Europabevægelsen, Holstebro
Marginaliserede romaer behandling af asylansøgere er udfordringer, som EU skal være bedre til at tackle for at værne om de grundlæggende rettigheder, som EU's charter om grundlæggende rettigheder fastlægger.
Men fremskridtet med at leve op til værdierne i charteret har været blandet ifølge EU's agentur for de grundlæggende rettigheder, og i årsberetningen fra agenturet opfordres EU til at tage yderligere fat om romaernes udstødelse og asylansøgernes problemer.
EU skal forbedre sine bestræbelser på at bekæmpe forskelsbehandling af romaer, der fortsat oplever en lavere beskæftigelse, ringere boligforhold, begrænsning i adgangen til sundhedsydelser og til skolevæsnet, og med hensyn til asyl og indvandring skal et nyt forslag til en fælles tilgang til asylansøgere sikre tilstrækkelig støtte til de lande, der er særligt udsatte for de store indvandringsstrømme.
Ubrugelige reformer
Gorm Petersen, Hornslet
Så længe det blå pressemonopol består, tør ingen journalist sætte spørgsmålstegn ved, at de 'nødvendige' økonomiske reformer skal gennemføres. Reformer, som i dag vil være skadelige, fordi de blev planlagt af borgerlige økonomer i en tid, hvor man troede, huspriserne kun kendte én vej opad og at den stigende købekraft sammen med tilbagetrækning af store generationer ville udløse mangel på arbejdskraft.
I stedet er alt gået op i hat og briller, fordi der ikke er nok arbejdspladser. Unge arbejder gratis og balancerer på kanten af socialbedrageri. Pressemonopolet sikrer, at de nødvendige reformer, som efter alt at dømme ville få den stærkt stigende ungdomsarbejdsløshed til at eksplodere og klientgøre store dele af den øvrige befolkning, vil blive gennemført, uanset hvor vælgerne sætter deres kryds.
Det kaldes ikke demokrati, det kaldes demokratur. Udtrykket blev brugt over for nogle af de nye demokratier i øst lige efter Murens Fald. Alle demokratiske formalia var i orden bortset fra den lille detalje, at kun den ene side af det politiske spektrum havde adgang til en loyal presse.
Helge i kamp for dødshjælp
Bo Warming, København
Det er fint, at Helge Adam Møller alligevel stiller op, for ham ved man, hvor man har. Han har som få vist mod til at støtte lægers medvirken til aktiv dødshjælp, som alle befolkninger i EU ønsker, men kun Holland, Belgien og Schweiz har liberaliseret.
Læger har monopol på medicin, men at hjælp og selvbestemmelse nægtes smerteplagede gamle mennesker er der ingen undskyldning for. Derfor må vi sige nej tak til religiøst formynderi. Ingen ved, om en selvmordsepidemi kan udløses af den frihed, som Helge Adam har lovet, men sker det, so be it.
Hvad skulle Pind i Afrika?
Ulla Jessing, Virum
Det virker grotesk, at udviklingsminister Søren Pind sammen med Kronprinsesse Mary har besøgt kvinder og børn i Afrika kort før det indsamlingsshow, som skal samle penge ind for de børn og kvinder, som har brug for hjælp, mad og vand.
Skulle det være pr for Søren Pind og Kronprinsesse Mary? Medierne og Røde Kors har længe vist os rystende billeder af katastrofen i Østafrika, så det var fuldstændig overflødigt at bruge de penge for flyveturen med kronprinsesse Mary heldigvis uden hat for at fortælle på indsamlingsaftenen i tv om katastrofen.
Send gummi
Poul Ancher Larsen, Lyngby
Lørdag aften sad vi lænket til skærmen og fulgte showet Afrika Nu! I mere end tre timer så vi hjerteskærende billeder af udsultede og døende børn. Rystende tv plus noget ligegyldigt show. Vi bidrog alle, og der blev indsamlet over 110 millioner kroner, meget flot og helt nødvendigt.
Men det er jo bare nødhjælp, ikke en varig løsning. Næste år vil det gentage sig, og der var ikke et ord hele aftenen om det afgørende problem: overbefolkningen. Etiopien og Somalia kan jo slet ikke brødføde alle disse mennesker.
Den eneste bæredygtige løsning er selvfølgelig familieplanlægning. Vi mødte mødre, som havde mistet 10 børn på vejen til de overfyldte lejre. Send dem mad, men send dem også nogle kondomer. Det blev ikke nævnt én eneste gang hele aftenen, ikke engang af tv-doktoren Peter Geisling. Det er tabu midt på en lørdag aften, hvor vi skal hygge os og føle os gode.
Sæt lærerne i arbejde
Bo Vesterlund, Kolding (SF)
På grund af skattepolitikken og de kommunale nedskæringer har vi nu op til 28 elever i klasserne og 3000 arbejdsløse lærere. De store klasser med for lidt tid til den enkelte elev har bidraget til ringere kundskaber i dansk og matematik.
Dette vil SF råde bod på ved at indføre en maksimal klassekvotient på 24 og ved en tolærerordning i 1.3. klasse i fagene dansk og matematik. Så kan også svage elever med behov for meget lærerstøtte lære noget. De lærere, der skal bruges for at realisere dette, står klar til at tage fat: Det er de lærere, som VKO har gjort arbejdsløse i de sidste totre år.
Hvor er EU?
Andreas Åbling Petersen, Ellum
Her før folketingsvalget har jeg set en del valgmateriale fra partierne, men indtil nu har jeg ikke ét eneste sted set EU omtalt. Er det virkelig sådan, at alle opstillede partier har accepteret, at Danmark har afgivet så meget suverænitet til det udemokratiske EU, at stort set alle de vigtigste beslutninger træffes i EU.
Danmarks ratificering af Lissabontraktaten skete uden folkeafstemning, hvilket er grundlovsstridigt, og derfor er der lagt sag an imod regeringen. Sagen bliver behandlet i Østre Landsret i marts 2012, og hvis der bliver afsagt en juridisk retfærdig dom, så er traktaten ikke gældende, men heller ikke det interesserer tilsyneladende partierne.
Det er en skandale: Skal vi virkelig vælge et folketing blandt kandidater, som ikke tør nævne det, der er vigtigst for Danmark?
Løkkes ordbog
Jørgen Hagmund, Køge
Vor afgående statsminister udtaler atter og atter, at regeringen har fremlagt og arbejder efter et kontant budget. Jeg er ikke økonom, og har ikke på nettet eller i lærebøger kunnet finde en forklaring på dette begreb.
Jeg opfatter et budget som et sandsynligt overslag over indtægter og udgifter, men jeg er heller ikke venstremand. Vil statsministeren eller en anden fra hans politiske fløj venligst forklare udtrykket?




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,31. august 2011,Send gummi
2619,/debat/2015/05/fortabtes-genkomst,Den fortabtes genkomst,Georg Metz," Hvis blå blok vinder det kommende valg, ved alle at Lars Løkke Rasmussen bliver landets næste statsminister. Et flertal har det ikke for godt med den udsigt. Kritiske venstrefolk med overskuelig indflydelse i det herskende regime i partiet er utrygge ved en formand, der ikke tager sig appetitlig ud over for Helle Thorning-Schmidt.
Statsministeren er endelig ved at komme efter det. For første gang siden valget ser det ud som om, hun risikerer at miste magten – ikke som følge af egne og Socialdemokraternes brølere, men i skyggen af de radikales nedtur. Vælgerne fæster mere lid til landsstoresøster Thorning, men lader til at stemme blåt og overlade den ringeagtede venstreformand Statsministeriets prærogativer.
Til stor lettelse i egne rækker har Venstre i sit underskud af kvalitativ karisma budt tidligere Søren Gade velkommen tilbage. Eksministerens mest iøjnefaldende kvalifikation er tilbøjeligheden til at rende tårevædet af pladsen.
Dette paradoksale fænomen kan sammenfattes i den kendsgerning, at Venstre i den grad ligger moralsk underdrejet, at en falleret minister og erhvervsmand stryger til tops ved at vippe med det ene bryn. Løkkes behov for en sjat lånt pålidelighed samt det forhold, at Gade jo skal have et eller andet at lave, som en kommentator syrligt bemærkede, er genopstandelsens årsag.
Den således snart nye MF’er er umiddelbart ikke en usympatisk person. Uinficeret af den hørm af småsnyd, underbukser og bilagsfusk, der takket være formanden klæber til partitoppen, bæres den forhenværende frem på skjolde. Se barem hvad vi har her!
Men mere end det umiddelbart troskyldige, der skal sikre succesen for Løkke, personificerer Gade en særlig markedsorienteret offerrolle i dansk politik. Det er simpelthen synd for ham: Synd, at han måtte gå som forsvarsminister, synd, at han blev mistænkt for urent trav, synd, at landbruget verfede ham ud, synd, at han blev udbyttet af Løkke, synd alt det snavs han var igennem, og som næppe andre ifølge ham selv kunne have klaret lige så opretstående, etc. Det begyndte med at være synd for ham, at hans kone døde, og han stod alene med to døtre. Det var det, hvem mener ikke dét!
Men der er forskel på at mene dét og på, at genstanden for opmærksomheden rundhåndet har delt disse dybest set politisk uvedkommende følelser med presse og offentlighed. Det kan man godt undgå. Hvis man vil.
Gade frasvor sig nylig en genoptaget politisk karriere: Han skulle sateme, kraftædeham ikke være politiker igen og udsætte sig for det, aldrig.
En særlig forsoren udtrykt livs-erfaring, som han herved betror sine medborgere/vælgere: at det var det ikke værd; at politik er under den anstændiges værdighed. Underforstået: En højere, mere ægte folkelig virkelighed har bibragt ham klarhed om de frygtelige ting, han var udsat for.
Det frygtelige bestod i at vildlede Folketinget, lyve og forkludre en sag eller tre helt ud i diskanten og lade en embedsmand tage skraldet. Men. Far dér havde ansvaret.
Konsekvensen af dette var ikke konstateringen af det, men ministerens nødvendige afgang.
Beslutningen var ikke særskilt begavet, storslået, modig eller noget som helst andet end en forbandet nødvendighed. Ellers var manden blevet fyret.
Dette ikke sagt for at genere Søren Gade – ikke ret meget – men for at påpege et slående træk i dansk politik, der drejer sig om politikernes befindende ved at udøve deres selvpåførte og (velbetalte) gerning.
Det rager sådan set ikke nogen, hvad politisk indflydelse koster på det personlige plan, eller hvor mange søvnløse nætter rævestregerne udløser med hårtab og ufrivillig vandladning.
Den politiske attitude af åben ladeport til privatlivets afsavn og lidelserne i jobbet svarer til journalisten, der benytter tryksværte og mikrofon til bevægede beretninger om livet i felten som vidne til verdens dårligdom.
Inden den pågældende drager videre til næste mentale udtømning. Offentligt orienterede fagfolk, der lever af hinanden og rekrutterer i samme miljøer, har i mediernes selvforståelse gjort følelsesrapportering til slagvare og markedsfører sig selv i skysovs.
Også – eller især – når de klokker i det. De samme ville næppe acceptere lægens insisteren på at fortælle om sin krampegråd, når han opererer en nedgroet negl – og nederen, hvis det var den forkerte tå.
Politik bliver af Gade og andre med ham gjort til forum for følelser og privatsfære. Formentlig som overspringshandling eller afledningsmanøvre eller for at generere medlidenhed i nationen. Sådanne demonstrerede følelser, som modern management gerne kalder passion, forveksles i selvoptagelsens liturgi med indsigt, følsomhed og engagement.
Fis i en hornlygte
Det er helt sikkert krævende at være politiker/minister, marginen for fejl er snæver, krævende, men ikke umuligt.
Går det galt, skyldes det at politikeren/ministeren ikke er dygtig nok eller flittig eller påpasselig nok eller for dum, uheldig eller det hele, og så er der ikke noget at gøre.
Man kan mene, at Søren Gade allerede er vejet og ikke fundet let nok i travet til at hente trofæet hjem. Alene sagen om jægerbogen stillede en rådvild, hjælpeløs amatør til skue, ikke en dybsindig ferm politiker i besiddelse af fornødne egenskaber og den koldsindighed og – nå ja, hæderlighed, som burde være fordringen, men som let går tabt, når panikken breder sig.
Det kunne man så tage roligt, når det nu er Venstre, hvor ordentlighed for tiden har trange kår. Men det burde man måske ikke. Ifald kortene fordeles skævt, og/eller Løkke indser sit projekts vakkelvornhed – og skrider, så kan Gade meget vel, såfremt næstformand Jensen igen ryster i buksen, gå hen og blive noget stort i Venstre. Og i Danmark.
Det er fandeme uhyggeligt, do!




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",3.0,8. maj 2015,De 5 artikler I har brugt mest tid på
8713,/debat/2012/11/graekenland-flirter-tyranniet-europa-ser-vej,Grækenland flirter med tyranniet – Europa ser den anden vej,Nick Cohen," Da ufrivillige skandinaviske satirikere tildelte Nobels fredspris til Den Europæiske Union, begrundede de det med unionens engagement i »forsoning, demokrati og menneskerettigheder«. Skulle priskomiteens 2012-motivering have været minimalt seriøs, burde vi have hørt fordømmelser fra bekymrede EU-kommissærer af den græske statsmagts stadig mere undertrykkende adfærd – og af nynazisters fremmarch i samme land.
EU har energisk fordømt truslerne mod ytringsfriheden i Viktor Orbans Ungarn. Europæiske politikere bekymrer sig med god grund for det hetzende regimes bestræbelser på at nedbryde landets uafhængige institutioner. De har kritiseret det fascistiske element i det nye ungarske højres flirten med antisemitisme, had til romaer og svælgen i revanchistiske fantasier om, at Ungarn kan genvinde alt det land, som det tabte efter Første Verdenskrig.
Men om det græske demokratis skæbne er der tavshed.
Journalister censureres
En nødlidende stats ømme punkter afsløres dér, hvor den udøver censur. I Grækenlands tilfælde viste retsforfølgelsen af journalisten Kostas Vaxevanis, at han stak sin nål i en betændt nerve. Mens grækerne må leve med sparekrav og nøjsomhed uden ende, og Grækenlands BNP skrumper (det svandt ind med 4,5 procent i 2010, med 6,9 procent i 2011, og forventes at svinde yderligere med 6,5 procent i år og 4,5 procent i 2013), offentliggjorde Vaxevanis en liste med navnene på de over 2.000 grækere, der gemmer deres formuer på bankkonti i Schweiz.
»I stedet for at arrestere skattesnyderne og de ministre, der udmærket kender til listen,« tordnede Vaxevanis, »prøver de at arrestere sandheden og pressefriheden.«
Vaxevanis blev heldigvis frifundet for anklagen om at krænke privatlivets fred. Men dette betyder ikke, at pressefriheden er sikret i Grækenland. Selv i gode tider har uafhængig journalistik haft svære vilkår i landet. De fleste græske tv-stationer og aviser er enten ejet af staten eller af plutokratiske selskaber, og ingen af parterne bryder sig om at få korruptionshistorier draget frem i lyset. Det venstreorienterede dagblad Eleftherotypia, som trods tidligere kedelige sympatier for venstreradikal terrorisme i det mindste udfordrede oligarkerne, gik sidste år konkurs.
Kun få græske journalister vover at afvise formaninger om at holde kæft, hvis de vil holde fast i deres lønsedler, og staten chikanerer alt for mange af de modige få, der lever op til journalistfagets etik.
»Teoretisk set garanterer vores love stadig ytringsfriheden,« siger Asteris Masouras, en uafhængig græsk journalist og blogger. »De praktiske realiteter viser noget andet.«
På onlinemediet Global Voices ajourfører Masouras en allerede lang liste over episoder, hvor græske journalister er forsøgt truet til tavshed.
Fascismen lurer
Politibrutalitet er endnu et ømt punkt. Den græske venstrefløj hævder at have kendskab til forbindelser mellem den formodede ordensmagt og højreradikale hooligans fra den nynazistiske bevægelse Gyldent Daggry. The Guardian bragte for nylig en historie om, at politiet havde tævet antifascistiske demonstranter, der havde konfronteret Gyldent Daggry. Nu er det velkendt, at nogle venstreorienterede er tilbøjelige til at kalde en hvilken som helst autoritetsfigur for ’fascist’ – fra skolelederne til deres egne mødre og fædre. Men i dette tilfælde er udtrykket ’fascist’ absolut på sin plads. Gyldent Daggry er opbygget som massebevægelse og marcherer under sin egen variant af hagekorset. Da to nyhedsværter fra det græske stats-tv, Kostas Arvanitis og Marilena Katsimi, ønskede at følge op på The Guardians historie, blev de fyret på stedet. En anden reporter fra det statslige tv, Christos Dantis, led samme skæbne. Hans redaktører havde sendt ham ud for at dække fejringen af hundredåret for Salonikis befrielse fra osmannisk styre. Men da han gav sig til at rapportere om de folkelige protester mod tilstedeværelsen af den græske premierminister og præsident i Grækenlands næststørste by, blev der slukket for kameraet, indtil redaktionsledelsen havde fundet en mere medgørlig journalist.
Samtidig kan det konstateres, at gamle alliancer mellem ekstreme politiske kræfter og ekstreme religiøse bevægelser er under genoplivning. I sidste måned protesterede kristne fanatikere og nynazister (forskellen mellem dem er hårfin) mod et ’blasfemisk’ teaterstykke med et homoseksuelt tema i Athen. Teatrets ledelse tog det behørigt af plakaten.
Europas fejl
Da jeg i begyndelsen af 80’erne besøgte Athen, kunne ældre borgere stadig huske kampen mod den nazistiske besættelsesmagt, mens generationen efter dem voksede op med modstanden mod militærdiktaturet. Grækenlands optagelse i Den Europæiske Union betød et farvel til alt dette. Men nu er fattigdom, frygt, undertrykkelse og statsintimidering for fuld fart på vej tilbage.
Man kan bebrejde det græske samfund for at have tolereret omfattende korruption. Man kan bebrejde bankerne for eurokrisen. Men vi er også nødt til at bebrejde Europas politikere og bureaukrater, at de besluttede sig for at acceptere Grækenland (og resten af Sydeuropa) i et fælles valutaområde, der har sat dem i en permanent konkurrencemæssig ulempe og nægtet at afskrive en gæld, som Grækenland aldrig kan tilbagebetale.
Det er ikke så sært, at Europas ledere forholder sig tavse om de knægtelser af menneskerettighederne, som Nobelpriskomiteen insisterede på, at den europæiske integration skulle garantere imod. Grækenland er eurokraternes helt eget Weimar ved Ægæerhavet. De hjalp med at bygge det.
 
 
© The Observer og Information. Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",17.0,13. november 2012,"Kun få græske journalister vover at afvise formaninger om at holde kæft, hvis de vil holde fast i deres lønsedler, og staten chikanerer alt for mange af de modige få, der lever op til journalistfagets etik."
747,/debat/2016/02/foeler,Hvad føler du nu?,Lasse Jensen," Hvad skulle mange såkaldt toneangivende medier gøre uden meningsmålinger?
Svaret er meget enkelt: De ville være tvunget til at lave rigtig journalistik!
Meningsmålinger er i stigende grad blevet til meningsløse historier. I den forløbne uge levede analysebutikken Megafon to gange op til det slogan, man kan læse på dens hjemmeside: »Sæt dagsordenen med en meningsmåling fra MEGAFON.«
Den ene måling fastslog i Politiken, at »knap seks ud af 10 danskere forventer et nyt terrorangreb«. Altså 60 procent. Det er mange, og målingen afstedkom da også et langt indslag i DR’s 21 Søndag, hvor der heldigvis var en forsker, der mente, at »risikoen for at blive ramt af et terrorangreb er lige så stor som risikoen for at blive ramt af en meteorit«.
Da et andet analysebureau, YouGov, lavede den samme undersøgelse for MetroXpress lige efter tragedien i Krudttønden og synagogen, var frygttallet 53 procent. Det faldt dog til 38 procent på to måneder ifølge en ny måling i maj 2015. Der er gået 10 måneder uden terror i Danmark, men frygten er altså voldsomt forøget ifølge Megafon. Det har ingen sat spørgsmålstegn ved.
Prioriteringen af frygt og forventninger er i øvrigt i smuk overensstemmelse med medieudviklingen, hvor følelser erobrer stadigt mere plads. Engang var følespørgsmålet isoleret til sportsjournalistikken, nu skal Gud og hvermand, inklusive politikerne, tilspørges: »Hvad føler du nu?«
En anden meningsmåling, ligeledes i Politiken, fik i mandags fem spalter og en stor tegning på forsiden med rubrikken »Det røde ry klæber til Danmarks Radio«.
Megafon havde fundet ud af, hvad danskerne mente om DR-Drama efter fhv. dramachef Ingolf Gabolds malplacerede, men voldsomt oppustede udsagn om, at han var rød lejesvend (formentlig sagt morsomt-ironisk, men nedfældet på papir et markant udsagn).
Politikens diagram viser, at 21 procent mener, at DR-Drama ligger til venstre for midten. Samme procentdel mener, at det ligger omkring midten. 18 procent mener, at DR-Drama generelt slet ikke er politisk. 37 procent ved ikke, og tre procent mener, de ligger til højre for midten.
Tre fjerdedele af danskerne mener altså enten ikke noget, ved ikke, om de mener noget, eller synes, at DR-Drama ligger på midten. Men inde i avisen lød rubrikken »Blå vælgere ser rødt på Danmarks Radio«.
Man kunne så forstå, at det ikke kun handlede om DR-Drama, men om DR i almindelighed. Den undersøgelse viste ifølge Politiken, at 27 procent af danskerne mente, at »DR’s bredere dækning« var mere venstreorienteret end eksempelvis TV 2’s. Næsten halvdelen – 43 procent – mente imidlertid ikke, at der er forskel på DR’s og TV 2’s observans i deres dækning. Men rubrikken var ikke »Næsten halvdelen af danskerne mener ikke, at der er politisk forskel på DR og TV 2«. For det var ikke nogen historie.
På Mediawatch skrev pensionist Erik Werner Hansen: »Jeg har selv deltaget og påpeget over for Megafon, at spørgsmålene er formuleret, så det var indlysende, at denne konklusion fremkom.«
Han fortsatte: »Fejlen er, at alle spørgsmål var sammenligninger mellem DR og TV 2. Hvis man sammenligner en hvilken som helst tv-kanal med en højreorienteret, bliver de jo ikke automatisk venstreorienterede. Selv TV 2 NEWS kunne blive venstreorienteret, hvis man fra Megafon spurgte: Er TV 2 mere venstreorienteret end Fox-TV?« skrev Erik Werner Hansen.
Det lyder, som om han har fat i noget helt centralt.
For nogle år siden påpegede forskeren Kresten Roland Johansen og hans kollega, Lars Friis, faren ved de mange mere eller mindre troværdige meningsmålinger. Det skete i bogen En undersøgelse viser – eller gør den? Medierne fyldes fortsat med meningsmålinger. De er blevet hurtigere og billigere at lave. De synes ofte at være igangsat af redaktioner, der er løbet tør for journalistiske ideer. Det er altid fascinerende at høre, hvad ’danskerne’ mener. Spørgsmålet er, om det er væsentligt?
Lasse Jensen er mediejournalist. Klummen er udtryk for skribentens egen holdning
",5.0,17. februar 2016,"Den ene måling fastslog i Politiken, at »knap seks ud af 10 danskere forventer et nyt terrorangreb«. Altså 60 procent. Det er mange, og målingen afstedkom da også et langt indslag i DR’s 21 Søndag, hvor der heldigvis var en forsker, der mente, at »risikoen for at blive ramt af et terrorangreb er lige så stor som risikoen for at blive ramt af en meteorit«."
7846,/debat/2013/03/nok-nok-margrethe-vestager,"Nok er nok, Margrethe Vestager",Per Bilde," Den 28. februar meldte jeg mig ud af Radikale Venstre (herefter RV) på grund af min fundamentale uenighed i den økonomiske, sociale og øvrige politik, som den radikale folketingsgruppe under Margrethe Vestagers ledelse har praktiseret det sidste års tid.
Det tog mig lang tid at indse nødvendigheden af dette brud. Jeg har været medlem af partiet i mere end 30 år, de sidste 5-10 år som aktivist, idet jeg har siddet i flere af RV’s programudvalg, og gennem de sidste 6-8 år har jeg været medlem af bestyrelsen for RV i Silkeborg, heraf det sidste lille års tid som formand. Gennem disse år har jeg arbejdet på at trække partiet til venstre. Jeg var derfor glad for dannelsen af SRSF-regeringen i oktober 2011. I dag må jeg dog erkende, at RV og regeringen ikke har set til venstre, men i stedet med stormskridt bevæget sig mod højre.
Knæfaldet for bankerne
Grundlæggende drejer min udmeldelse sig om, at den radikale folketingsgruppe – ofte i strid med partiets landsmøde – siden regeringsdannelsen i oktober 2011 er slået ind på en mere og mere (neo) liberal kurs og dermed har svigtet den social-liberale linje i partiet, som det med afbrydelser har fastholdt siden partiets grundlæggelse i 1905.
Lad mig gennemgå nogle vigtige eksempler: På linje med en række andre regeringer i Europa og Amerika har den danske regering ganske vist skærpet kontrollen med bankerne og deres udlån, ligesom den har øget kravene til bankers og kreditinstitutioners kapitalbeholdninger. Men RV og SRSF-regeringen har sagt nej til et forslag om en skat på 0,1 procent af handelsværdien af alle internationale finanstransaktioner.
Jeg mener omvendt, at vi i Danmark skal bakke op om de lande i EU, som arbejder for at indføre denne skat i EU og samtidig skærpe beskatningen af og tilsynet med banker og finanssektor. Jeg er derfor fundamentalt uenig med mit tidligere parti om, hvor megen tillid vi kan have til de store banker og finansieringsinstitutter, som bærer et stort ansvar for krisen, der siden 2007-2008 har plaget den vestlige verden.
Balancen er væk
Sagligt leder disse betragtninger om bankerne og finanssektoren frem til hovedsagen i min politiske uenighed med RV, som består af to dele. Dels kontrollen med markedet og kapitalen, dels den økonomiske og sociale balance i SRSF-regeringens politik. Kernen i uenigheden drejer sig om, at regeringen, ikke mindst under en markant radikal ledelse, giver alt for meget efter for markedet, kapitalen, eliten og lederne, hvilket kun kan ske (og sker) på lønarbejdernes og de offentligt forsørgedes bekostning.
For mig og andre venstre-radikale eller social-liberale radikale er det endvidere en skandale, at regeringen i en tid med voksende arbejdsløshed forringer ordningerne for arbejdsløshedsunderstøttelse, reducerer udbetalingerne til invalide- og førtidspensionister og nu har præsenteret planer om at gøre det samme for modtagere af kontanthjælp og SU. Dertil kommer regeringens skamløse indblanding i SAS-konflikten og i de igangværende overenskomstforhandlinger.
Overalt er tendensen den samme som i Schröders og Merkels Tyskland: Ned med lønnen og de offentlige ydelser, fladt mavefald for kapital og ledere. Derfor kan det ikke undre, at mange danske borgere nu mener, at den SRSF-regering, som vandt valget på løfter om at afvise skattelettelse og at bevare velfærden, nu svigter og forringer den.
Keynes i skraldespanden
Jeg vil tilmed påstå, at SRSF-regeringen – en centrum-venstre-regering under radikal ’ledelse’ – har ført en fundamentalt fejlagtig krisepolitik. Den har bildt sig selv ind, at Danmarks hovedproblem var mangel på arbejdskraft, og derfor har den haft alt for ringe sans for at gøre, hvad den nuværende virkelighed faktisk fordrer, nemlig at skabe beskæftigelse og arbejdspladser.
I stedet for lempelsen af selskabsskatten skal der endnu en offentlig kickstart til, og kommunerne skal gives tilladelse til at bruge de otte milliarder, som regeringen p.t. har forbudt dem at investere i anlægsarbejder. Med andre ord: SRSF-regeringen bør overvinde sin ’tyske’ angst for at låne flere penge, som vel at mærke skal investeres i langtidsholdbar infrastruktur, og som senere, i bedre tider, kan betales tilbage. Disse keynesianske ideer, som radikale og socialdemokrater anerkendte og praktiserede i 1930’erne, regner de i dag for nonsens, og man holder sig i stedet til Berlins og Londons neoliberale grundtanker. Derfor glæder det mig overordentligt, at EU nu foreslår, at EU’s krisepolitik bør lægges radikalt om.
En ordentlig centrum-venstre-regering ville spontant begribe og fatte, at både klodens overlevelse og alle begreber om økonomisk og social retfærdighed kræver, at der i Danmark, i EU og på verdensplan tages helt anderledes fat på kapitalen og markedet. Mit gamle parti synes nærmest at have givet op over for disse mægtige kræfter, og S og SF synes – åbenbart rådløse – bare at følge de radikale. Alle tre partier og dermed regeringen synes at lukke øjnene for dette vor tids vigtigste spørgsmål, og det begriber jeg ikke. For hvorfra skal de nødvendige politiske og økonomiske løsninger så komme?
Når RV ikke vil diskutere dette spørgsmål, er der noget rivravruskende galt med RV. Og det er grunden til, at jeg er gået ud til venstre.
Per Bilde er tidl. lokalformand for Radikale Venstre i Silkeborg og var medlem af partiet i over 30 år
",37.0,21. marts 2013,"En ordentlig centrum-venstre-regering ville spontant begribe og fatte, at både klodens overlevelse og alle begreber om økonomisk og social retfærdighed kræver, at der i Danmark, i EU og på verdensplan tages helt anderledes fat på kapitalen og markedet. Mit gamle parti synes nærmest at have givet op over for disse mægtige kræfter, og S og SF synes – åbenbart rådløse – bare at følge de radikale. Alle tre partier og dermed regeringen synes at lukke øjnene for dette vor tids vigtigste spørgsmål, og det begriber jeg ikke. For hvorfra skal de nødvendige politiske og økonomiske løsninger så komme?"
7218,/debat/leder/2013/06/danmarks-olie,Danmarks olie,Jesper Løvenbalk Hansen," 
	Har Bendt Bendtsen kostet Danmark milliarder, som Frank Aaen hævder?

	Trods den grønne profil er Danmark en olie- og gasproducerende nation, og ifølge Energistyrelsen har den danske stat, siden den første olie blev pumpet op af Nordsøen i starten af 1970’erne, tjent 325 milliarder kroner, mens olieselskaberne bag aftalen har tjent 214 milliarder kroner.

	I 2003 omlagde den daværende regering sammen med RV og DF skatten på Nordsøolien, og det samlede resultat blev, at beskatningen i dag er omkring 61-64 procent mod tidligere omkring 40 procent af overskuddet. Ressourcerenten, en slags marginalskat, blev sat til 71 procent. I Europas førende olienation, Norge, er ressourcerenten 85 procent.

	Flere kritikere– herunder vismændene – har siden hævdet, at beskatningen burde være langt højere. For naturligvis er olie og gas i den danske undergrund hverken Mærsks, Chevrons eller Shells ejendom. Selskaberne betales blot for at hente olien op, og hvor meget skal de have for det?

	Det er jo en balance, som partierne bag aftalen med Mærsk siger. Hvis beskatningen og de generelle forhold omkring indtjening på olien er for ugunstig, vil selskaberne ikke investere de enorme beløb, der kræves for at udvinde olien. Det gælder derfor om at lægge snittet, så statskassen tjener mest muligt uden at skræmme investorerne væk.

	At den danske skattemodel end ikke er tæt på at være uinteressant for olieselskaberne, er der meget, der tyder på. Ved den seneste udbudsrunde for nye licenser i Nordsøen i maj i år viste 31 udenlandske selskaber interesse. Det er mere end dobbelt så mange som under sidste udbudsrunde i 2005.

	Samtidig – som vismændene har gjort opmærksom på – forrentes investeringer i Nordsøen med omkring tre gange så meget, som andre industrivirksomheder kan forvente. Derfor er spørgsmålet fra Frank Aaen og andre kritikere absolut gyldigt. Får den danske stat nok?
",0.0,25. juni 2013,"	Det er jo en balance, som partierne bag aftalen med Mærsk siger. Hvis beskatningen og de generelle forhold omkring indtjening på olien er for ugunstig, vil selskaberne ikke investere de enorme beløb, der kræves for at udvinde olien. Det gælder derfor om at lægge snittet, så statskassen tjener mest muligt uden at skræmme investorerne væk."
3636,/debat/2014/12/gaeld-banken-gode-penge,Gæld til banken er ikke gode penge,Ib Ravn," Nationalbankdirektør Hugo Frey Jensen svarer den 21. november på min kronik om private bankers pengeskabelse fra 14. november. Lad mig notere, at han ikke bestrider min fortolkning af artiklen fra Nationalbankens kvartalsoversigt, Penge, kredit og bankvæsen: Private banker skaber langt den største del af Danmarks pengemængde, og de gør det, når de yder lån: ved blot at skrive det ’udlånte’ beløb ind på låntagers konto, uden at tage beløbet noget andet sted fra. Det vil være en chokerende tanke for de fleste danskere. Skaber banken nye penge ved tastetryk? Er det ikke et problem?
Nej, siger Hugo Frey Jensen. Alt er i den skønneste orden, for bankerne kan ikke skabe flere penge, end der efterspørges af husholdninger og virksomheder. Blæses der en kæmpe boligboble op, er det låntagernes egen skyld.
Men Hugo Frey Jensen glemmer den iver, der blev udvist af banker og realkreditforeninger i 00’erne. Når flexlån med pygmærenter og afdragsfrihed kastes i grams for al folket, skabes der jo efterspørgsel. Over 600 milliarder kroner pumpede bankerne ud i samfundsøkonomien i 1990-2008, en firedobling af pengemængden, der bidrog afgørende til finanskrisens gennemslag i Danmark.
Hugo Frey Jensen forholder sig ikke til den gæld, som pengeskabelse gennem långivning medfører. Alle penge på danskernes konti er skabt som gæld og skal derfor betales tilbage til en bank – med heftige renter.
Ligesom penge i dag skabes gennem gældsætning, tilintetgøres de ved lånindfrielse. Hver gang, vi betaler af på vores gæld – en fornuftig handling, skulle man tro – reducerer vi også samfundet pengemængde, hvilket er uheldigt i dårlige tider. Kun i gode tider pumper bankerne penge ind i systemet. Når tiderne er dårlige, er bankerne tilbageholdende med kreditten. Det betyder, at pengemængden formindskes og økonomisk aktivitet hæmmes, så det trækker længere ud med at få hjulene i gang igen.
Bankernes udlåning er altså procyklisk, konjunkturmedløbende: Det forværrer både bobleoppustningen og den efterfølgende recession. Økonomien vil evigt svinge mellem disse to ekstremer. Denne fundamentale ustabilitet er en konsekvens af vores gældsbaserede pengesystem.
Tag magten fra bankerne
Men man kan indrette det anderledes. Bankerne kan fratages retten til at skabe samfundets betalingsmidler. De har aldrig fået den ved nogen demokratisk beslutning. Kontopenge er gradvist i de seneste 200 år kommet til at betyde meget mere end kontanter, som Hugo Frey Jensen så rigtigt påpeger, og i takt hermed er pengeskabelsesmagten tilflydt bankerne, ubemærket af næsten alle.
Det behøver ikke være sådan. Enhver stat kan udstede sine egne penge, som professor i økonomi Richard A. Werner påpeger i New Paradigm in Macroeconomics. Den kan gennem sin centralbank skrive beløb ind på relevante konti og derigennem uddele penge til landets husholdninger og virksomheder, eller lade private banker udlåne disse centralbankskabte penge.
Der er ingen grund til at en stat opgiver sin monetære suverænitet og lægger den i lommen på et lille antal private virksomheder, bankerne, der kvitterer ved i deres kreditgivning (pengeskabelse) absolut intet hensyn at tage til samfundets interesser.
Folketinget kan ved ny lovgivning sikre, at Nationalbanken træder i karakter og styrer pengemængden igen – noget centralbanker har opgivet gennem de sidste årtier. Det er uværdigt for en moderne stat at lade sin centralbank servicere bankerne som bagstopper og figenblad, når de har udlånt hæmningsløst og skal have bagdelen dækket ind.
Pengesystemet bør tjene husholdninger og virksomheder, altså den reale økonomi, og ikke en finanssektor, der i stigende grad er en belastning.
Et demokratisk pengesystem
Den engelske reformorganisation Positive Money foreslår, at alle borgere skal have to bankkonti til deres penge. Den første er en almindelig lønkonto, som står i centralbanken, men administreres af lokale, private banker. Pengene er 100 procent sikre, for krakker banken, tager en anden bare over: Pengene står jo i centralbanken.
Hvis en borger Hansen har penge til overs, f.eks. 100.000 kroner fra en arv, kan han placere dem på sin investeringskonto, den anden kontotype. Disse penge kan banken udlåne til den rente, de nu kan få (og som Hansen og banken deler). Banken kan således kun udlåne allerede eksisterende penge, ikke skabe nye. Yder den tåbelige lån, krakker den, uanset hvor stor den er, og enhver uopmærksom Hansen mister sine 100.000 kroner. Satser banken på en højere fortjeneste, følger større risiko – ikke plads på et beskyttet værksted kaldet SIFI, ’systemisk vigtige finansielle institutioner’ – banker, der er for store til at krakke.
Imens overvåger en ny pengeskabelseskomite i Nationalbanken pengemængdens størrelse. Vurderer den, at der er behov for flere penge i økonomien, er det op til den demokratisk valgte regering at beslutte, hvordan de penge skal bringes ind i økonomien (skattelettelser, nedbringelse af statsgæld, borgerdividende eller lignende).
Det er én model. Der er brug for mere viden. Her kunne Nationalbanken gå foran og igangsætte forskning i reformer og alternativer. Den kunne gribe om nældens rod og ikke vente på lappeløsninger fra Basel og ECB. Danmark er et oplagt laboratorium: et lille land med en oplyst befolkning og en overskuelig finanssektor.
Nationalbanken har med sin publikation fra kvartalsoversigten Penge, kredit og bankvæsen og Hugo Frey Jensens bekræftelse af bankernes pengeskabelse lindet på døren til finanssektorens dunkle maskinrum. Nu skal lyset ind og maskineriet have en overhaling.
Ib Ravn er lektor ved Aarhus Universitet og bestyrelsesmedlem i foreningen Gode Penge




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",17.0,2. december 2014,"Der er ingen grund til at en stat opgiver sin monetære suverænitet og lægger den i lommen på et lille antal private virksomheder, bankerne, der kvitterer ved i deres kreditgivning (pengeskabelse) absolut intet hensyn at tage til samfundets interesser."
738,/debat/2016/02/ingen-ingen-ingen-saetter-baaden-sjov,"Ingen, ingen, ingen sætter sig i båden for sjov",Kristina Svith Villadsen," To søstre har ingen sko på. De lister med kolde fødder på strømpesokker over de skarpe sten på parkeringspladsen foran registreringscenteret.
Jeg kan huske fornemmelsen af kolde fødder efter en badetur en dansk sommerdag. Her er det er minusgrader, og de to piger har måske siddet med fødderne i vandet i bunden af gummibåden al den tid, som flugten over Middelhavet har taget. Vi bærer dem resten af vejen.
Da jeg i september var på Lesbos for at tage imod nogle af de mange flygtninge, sagde de fleste frivillige og lokale, at der ikke ville komme både, når vinteren satte ind.
»Jeg håber i hvert fald inderligt, at det bliver sådan. For ellers kommer vi til at se alt for mange døde mennesker,« sagde Eric Kempson, en af de lokale ildsjæle, dengang.
Læs også: Smuglere sender flygtninge ud på farligere bådture
Den første forudsigelse holdt ikke stik. Alene i januar tog 60.502 mennesker turen fra Tyrkiet til Lesbos, Chios og de andre græske øer. Den anden forudsigelse vidste sig desværre at være rigtig. Frem til den 28. januar mistede 130 mennesker livet i vandet mellem Tyrkiet og Grækenland. I de dage vi var på Chios, som er den ø, der modtager næst flest flygtninge, forliste en båd i det hav, som vi hver dag spejdede ud over. 25 mennesker døde. 10 var børn.
Vi så ingen døde. Heldigvis. Jeg ved ikke, hvordan jeg havde reageret, hvis jeg havde fået et dødt barn i armene. Men jeg ved, at det er noget helt andet at være flygtning i minusgrader end på en sommerdag i september.
Pakket ind i tæpper
»Vi gik 15 timer igennem sneen.«
Kvinden, der fra båren i ambulancen fortæller om flugten fra Afghanistan til Grækenland, er mor til Sara på kun fire måneder.
Jeg er ikke helt sikker på, om moren siger, at det er 15 eller 50 timer, de har gået i sneen. Jeg håber på det første. Måske er jeg ikke helt til stede endnu, fordi jeg en time før samtalen her sad på bagsædet af vores udlejningsbil med Sara, der lige var blevet stiv i hele kroppen og havde vendt det hvide ud af øjnene i alt for lang tid.
Allerede da vi og kun to andre frivillige midt om natten hjalp de mange flygtninge over klipperne, havde Saras mor sagt, at hendes datter var syg, men her kunne jeg ikke gøre andet end at tjekke, at hun trak vejret og ikke var kold.
Men da den lille pige lidt senere pludseligt lignende en, der var ved at forsvinde mellem hænderne på os, lagde vi hende på bagsædet og flåede det yderste lag tøj af. For at mærke hende. Og for at nive hende i kinderne og gnide hende på brystet. Genere hende mest muligt, så hun kom til sig selv igen. Efter få minutter slog Sara øjnene op, og både hendes mor og jeg græd.
Nu er Sara pakket ind i soveposer og tæpper på båren i ambulancen. Jeg stryger hende ned ad næseryggen og synger de samme sange, som jeg synger til mine to døtre derhjemme.
Knuden i maven
Da vi en anden dag hjælper en båd ind på stranden, bliver to drenge behandlet for hypotermi. Deres kernetemperatur er faldet til under 35 grader. Det er livsfarligt og mange mennesker er døde af det de seneste måneder.
De to drenge overlever heldigvis. I hvert fald imens vi er der. Det samme gør spædbarnet på mindre end en uge, som vi møder i registreringscenteret. Og de gamle damer, hvis ben knækker sammen under dem, fordi de har siddet så længe i kulden, klemt sammen i samme stilling.
Den sidste nat spejder vi ud over det nattesorte hav. Der er ingen kikkert med nattesigte på øen, så vi kigger efter glimt fra mobiltelefoner.
Eller står stille og lytter efter barnegråd, motorlarm eller menneskestemmer. Knuden i maven vokser sig større, når jeg tillader mig selv sådan rigtigt at tænke på, at der på det iskolde, mørke hav sidder mennesker som mig selv, der lige nu risikerer alt for at komme til et sted, hvor de og deres familier kan være trygge. Jeg har hørt det fortalt gentagne gange både på Lesbos og Chios.
»Vi risikerer døden på havet, for var vi blevet, så var vi sikre på at dø.«
Her i mørket giver de ord alt for meget mening. Jeg ved ikke, om jeg havde haft modet til at gøre det samme. Men jeg tænker, at ingen, ingen, ingen sætter sig i en båd for at krydse det sorte, iskolde hav for sjov.
Kristina Svith Villadsen er redaktionschef for magasinerne Vores Børn og Gravid




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,19. februar 2016,"Men da den lille pige lidt senere pludseligt lignende en, der var ved at forsvinde mellem hænderne på os, lagde vi hende på bagsædet og flåede det yderste lag tøj af. For at mærke hende. Og for at nive hende i kinderne og gnide hende på brystet. Genere hende mest muligt, så hun kom til sig selv igen. Efter få minutter slog Sara øjnene op, og både hendes mor og jeg græd."
11281,/debat/leder/2011/10/haabet-verden,Håbet om en anden verden,Annegrethe Rasmussen," Demonstranter i titusindvis gik på gaden i over 900 byer verden over lørdag, da den nye græsrodsbevægelse Occupy Wall Street (OWS) holdt sin første globale protestdag. I Rom og på Manhattan udviklede dagen sig voldeligt og med flere arrestationer, men alt i alt er Occupy-bevægelsen fortsat kendetegnet ved en betydelig energi, fredsommelighed, fantasi og kreativitet i sin kamp for mere demokrati og mindre ulighed. Og det er sandsynligvis en stor del af grunden til, at bevægelsens popularitet er vokset med lyntempo i USA.
TO NYE MENINGSMÅLINGER foretaget af henholdsvis Time Magazine og NBC/Wall Street Journal viser opbakningen. I Times' måling er 54 procent af amerikanerne positivt indstillede over for bevægelsen, mens Wall Street Journal (WSJ) giver den 37 procents tilslutning. Interessant er det omvendt at se, at den anden store populistiske græsrodsorganisation, Tea Party-bevægelsen, kun kan samle halvt så meget støtte. I Time støttes den højrepopulistiske bevægelse kun af 27 procent, i WSJ/NBC-målingen er tallet 28. Sagt lidt firkantet er den venstrepopulistiske OWS på blot fire uger blevet dobbelt så populær som deres tedrikkende kusine.
Budene på, hvordandet kan gå til, er mange. Det enkle er, at Occupy-bevægelsens kritik simpelthen deles af flertallet af befolkningerne verden over, også i USA. Store banker og grådige finansfyrster er noget nær oplagte skydeskiver. Tea Party-bevægelsens kritik af big governmentog dens krav om lavere skat sigter snævrere, hvortil i øvrigt også kommer en udbredt følelse af, at dens kandidater er hovedårsagen til den aktuelle politiske lammelse i Washington, hvor Kongressen ikke kan blive enige om noget som helst.
En anden forklaring er, at OWS fortsat er så amorf, at det er svært at have noget imod den — så længe dens medlemmer afholder sig fra voldelige aktioner. Bredden kan dog hurtigt ende som bevægelsens akilleshæl. En organisation helt uden ledere, talsmænd eller konkrete krav har svære over- levelsesvilkår på længere sigt — selv i de sociale mediers og videobloggernes tidsalder.
DEN DEL AFproblemstillingen reflekteres også i Time Magazine. Nok synes 54 procent godt om bevægelsen — og 86 procent af de adspurgte mener, at Wall Streets lobbyister har for meget at skulle have sagt i Washington, 79 procent at skellet mellem rige og fattige er for stort, og 68 procent at de rigeste amerikanere burde betale mere i skat — men samtidig svarer 56 procent, at de »ikke tror, bevægelsen vil få nogen indflydelse på, hvordan USA fungerer«.
»Det har flertallet desværre nok ret i. Erhvervslivets interesser forbliver solidt i centrum for meningsdannelsen i amerikansk politik,« skrev den kendte blogger Kevin Drum i det venstreorienterede tidsskrift Mother Jones fredag. Dana Milbank — en af Washington Posts mest markante klummeskribenter — er enig: »Alle liberale burde vide, at en nuanceret præsident ikke kan ende som talerør for en græsrodsbevægelse,« skrev han i går i en kommentar, der forklarede, hvorfor det demokratiske parti ikke har kritiseret den finansielle sektor kraftigere, og hvorfor politikerne — præsident Obama inklusive — har begrænset sig til vage ytringer om, at de har sympati og forståelse for demonstranterne. Tværtimod understregede Obama fredag, at »uanset at jeg kan forstå den brede frustration over den måde, vort finansielle system fungerer, så vil jeg gentage, at vi har behov for en stærk finansiel sektor for at sikre vor vækst«.
PESSIMISTERNE kan få ret. Talrige er de græsrodsbevægelser, der er løbet ud i sandet uden den store indflydelse, som vi nævner i dagens avis på side 8-9 i en reportage fra OWS i Boston.
Men de kan sandelig også tage fejl. Mange civile protestbevægelser har historisk haft banebrydende indflydelse på de samfund, de er udsprunget af. Også uden nødvendigvis at have en fasttømret ledelsesstruktur eller knivskarpe mål. Forbrugerbevægelsen, de sorte borgerrettighedsbevægelser og kvindebevægelsen formede i 1960'erne og 70'erne store dele af den vestlige verdens idépolitiske fundament og flere generationers politikere.
De berømte sit-ins og Freedom Riders i USA startede i øvrigt også med nogle få hundrede aktivister, men endte som succesrige masse- bevægelser.
Mange af de aktivister, der nu er i sving i OWS, tvivler på politikernes vilje til at gribe muligheden, som det også fremgår af dagens reportage. Men samtidig har de drømmene i behold.
Tiden må vise, om Occupy-bevægelsen forbliver en drøm om en bedre verden, om bevægelsen afspores af en radikal kerne eller udvikler sig til en bred folkelig protestbevægelse, der vil smitte af på politikernes håndtering af den globale økonomiske krise. Der hviler et tungt ansvar både på de unge idealister — og på vor generations politikere. AG
",7.0,17. oktober 2011,"De berømte sit-ins og Freedom Riders i USA startede i øvrigt også med nogle få hundrede aktivister, men endte som succesrige masse- bevægelser."
4869,/debat/2014/06/lad-kullet-ligge-red-klimaet,Lad kullet ligge og red klimaet,Morten Blomqvist og Hanne Selnæs," USA og Kina lover nu at nedbringe udledningen af drivhusgasser, og FN’s klimapanel taler om, at en stor del af verdens kul, gas og olie skal blive liggende i undergrunden. Samtidig er udvindingen af kul ved at komme op i gear i det fattige afrikanske land Mozambique. Måske skal vi overveje at betale landet for at lade kullet blive i jorden?
Der er tydeligt boomtown over den før så nedslidte hovedstad Maputo i verdens tredjefattigste land Mozambique, som er ramt af guldfeber. En feber, der ikke kun handler om guld, mineraler og ædelstene, men i endnu højere grad om olie, gas og ikke mindst kul. Landet har en af verdens største forekomster af kul.
Mens verdenssamfundet forhandler om at nedbringe udledningen af drivhusgasser fra kul frem mod 2030, går Mozambiques forventninger til kulproduktionen den modsatte vej. I år regner man med at producere 8 millioner tons kul – et tal, der skal mere end ti-dobles inden 2030, hvor produktionen ventes at komme op på 100 millioner tons kul hvert år.
For nylig slog FNs klimapanel til lyd for, at to tredjedele af al kul, olie og gas bliver liggende i undergrunden. Det er ikke en dagsorden, der på nogen måde trænger igennem i Mozambique.
Og hvorfor skulle et fattigt land i Afrika opgive at tjene penge på netop det, der har skabt velfærd og rigdom i andre dele af verden?
Det er et dilemma, som de nuværende og kommende klimaforhandlinger nødvendigvis må finde en løsning på.
Ecuador-modellen
For et par år siden forsøgte det sydamerikanske land Ecuador at skabe et alternativ til olieudvindingen i en kæmpenaturpark Yasuni midt i regnskoven.
Ecuadors regering tilbød det internationale samfund at lade olien ligge i jorden mod en vis økonomisk kompensation.
Da pengene udeblev, droppede Ecuador forslaget. Foreløbig er Ecuador-modellen dog et af ganske få alternative forslag, som kan føles rimeligt i udviklingslande, der er afhængige af indtægterne fra råstofferne til udvikling og fattigdomsbekæmpelse.
I IBIS opfordrer vi derfor den danske regering og EU-parlamentarikerne til at slå til lyd for, at fattige og rige lande arbejder sammen om at finde fair og nye løsninger på klimaudfordringen.
Morten Blomqvist og Hanne Selnæs, IBIS
",1.0,11. juni 2014,"Der er tydeligt boomtown over den før så nedslidte hovedstad Maputo i verdens tredjefattigste land Mozambique, som er ramt af guldfeber. En feber, der ikke kun handler om guld, mineraler og ædelstene, men i endnu højere grad om olie, gas og ikke mindst kul. Landet har en af verdens største forekomster af kul."
11254,/debat/2011/10/graekerne-vant-gammel-gaeld-ruster,"Grækerne er vant til, at gammel gæld ruster",Richard Swartz," Det moderne demokratiske samfund bygger på økonomisk vækst og skatter. Eller mere præcist: På afhændet produktion og på evnen til på samfundets vegne at beslaglægge en del af provenuet. I et Gesellschaft* sker sidstnævnte på et frivilligt grundlag, i et Gemeinschaft* ved tvungen konfiskation og trusler om vold, som da feudalkirken opkrævede tiende, eller som da sovjetkommunisterne 'rekvirerede' bøndernes korn.
At vi i de skandinaviske lande overlader tæt på halvdelen af vore indkomster til staten uden at kny, er et udtryk for en mental revolution, der ikke er meget mere end et halvt århundrede gammel. Det er også en succes for vores demokrati. For omdrejningspunktet for det moderne samfund er: ingen beskatning uden repræsentation.
I Øst-og Sydeuropa betales der ofte ingen skat overhovedet. Eller også betales der kun sporadisk og tilfældig skat, i reglen til ugunst for lav- og mellemindkomstgrupperne. Her 20 år efter kommunismens fald har mange af mine østeuropæiske venner endnu ikke set deres første skatteopkrævning.
Også solidariteten med Gesellschaft er i reglen mangelfuld. Kun sjældent råder staten over et apparat, der kan fastsætte og opkræve skatter. En korrekt registrering af skatteydere eller ejere af fast ejendom findes ikke, hvilket ikke just letter skatteforvaltningens arbejde.
Smørelse
At sådanne stater har så svært ved at opkræve skatter, beror også på, at en hel del skatteydere, hvad enten det nu er virksomheder eller privatpersoner, betaler deres lokale skattemyndigheder for at undgå at betale skat. Alle, som betaler, slipper for at få skatteopkrævninger med posten (eller kan trygt smide dem i papirkurven).
Alt dette er velkendt i Bruxelles. Og derfor bliver nye kandidatlande til EU gransket nøje.
Men når EU karakteriserer den slags forhold som 'omstændelighed eller langsommelighed i den bureaukratiske proces' eller 'juridisk usikkerhed i administrationen', bygger det på en grundlæggende misforståelse. For dét, EU beskriver i sådanne vendinger, er nemlig dét, der sker, når de lokale skattemyndigheder ikke får deres bestikkelsespenge. Det er ikke et spørgsmål om inkompetence eller dovenskab: Når blot man betaler, kan det syd- eller østeuropæiske bureaukrati arbejde lige så smidigt og effektivt som enhver anden myndighedsinstans i Bruxelles, København eller Stockholm.
Giftede sig rigt
Vi fra Nordeuropa synes jo nok, at sådanne praksisser er skatteunddragelse og korruption — to forbrydelser, vi undertiden straffer hårdere end mord eller voldtægt. Men for syd- og østeuropæere må vores logik og moral forekomme helt absurd. Her er normen en politisk klasse, hvor næsten alle er korrupte og råder over formuer, hvis oprindelse fortaber sig i det uvisse.
Og selv almindelige borgere er ikke bedre. I Grækenland er den registrerede skattegæld hos virksomheder og enkeltpersoner (vi ser bort fra den ikke-registrerede) tæt på 40 milliarder euro. Grækenlands krise — og dermed Europas — ville ikke være nær så tilspidset, dersom disse midler var havnet i statskassen. Men der er hverken evne eller vilje til at inddrive dem.
Det samme er øjensynligt tilfældet for den græske gæld til resten af verden, som for øjeblikket er ved at tvinge eurozonen og EU-samarbejdet i knæ. For sandsynligvis har grækerne aldrig haft hverken mulighed for eller hensigt til at tilbagebetale pengene.
Med euroen giftede Grækenland og andre lande i det sydlige Europa sig omsider rigt og kom dermed for første gang i besiddelse af en hård valuta, der tillod lån til ubetydelige omkostninger.
Med euroen fulgte også en levestandard, som man følte sig 'berettiget' til. Hvorfor skulle man lade sig byde værre vilkår end andre med samme valuta?
Til samme 'ret' hører også den overbevisning, at Tyskland er forpligtet til at betale for alle ødelæggelser, det forvoldte under krigen.
Realister forsikrer desuden om, at udlånerne nok skal give nye penge til lånerne, således at de i det mindste bliver i stand til at betale renterne på det lån, de ikke har tænkt sig at tilbagebetale.
Så hvorfor ulejlige sig med hestekur og reformer?
Over for en adfærd, der har så dybe historiske rødder, nytter det ikke at moralisere. I streng forstand er både korruptionen og modviljen mod at overholde gældsforpligtelser funktionel, da alt i disse lande ellers ville gå stå. I disse dele af Europa vil en ny moral næppe vinde indpas, hvis prisen bliver, at ingenting længere fungerer.
Knækket stok
Og hvad kan EU så gøre ved det?
Til en velordnet økonomi hører både gulerod og stok. Hvis euroen var guleroden, blev EU i Maastricht enige om en stok, der skulle få alle til at afholde sig fra at mæske sig for meget i gulerødderne. Men da det kom til stykket, blev giganterne Tyskland og Frankrig de første til at erklære, at stokken ikke kunne tages i brug mod dem.
Efter dette 'syndefald' ville det være grov diskrimination at bruge den mod en dværg som Grækenland. De første til at forstå og tage konsekvenserne af det var grækerne selv — en nation med lange traditioner for afskrevet, misligholdt eller simpelthen glemt gæld.
 
Richard Swartz er kommentator for Dagens Nyheter og Information
Oversat af Niels Ivar Larsen
*) I en berømt sondring modstillede den tyske sociolog Ferdinand Tönnies to samfundstyper: Gemeinschaft: et tæt socialt fællesskab, baseret på lighed, slægtskab, traditioner og naturgroede sociale relationer. Grundmodellen er det førindustrielle landsbyfællesskab. I Gesellschaft, hvis grundmodel er industrisamfundets liberale demokrati, er de menneskelige relationer løsere og reguleret gennem kontrakter og udveksling af penge.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,21. oktober 2011,"Med euroen fulgte også en levestandard, som man følte sig 'berettiget' til. Hvorfor skulle man lade sig byde værre vilkår end andre med samme valuta?"
10751,/debat/2012/01/tobinskat-vejen-vaekst,Tobinskat i vejen for vækst,Nadeem Farooq," Europa risikerer at miste 440.000 arbejdspladser, hvis EU indfører en skat på finansielle transaktioner.
Regeringen ønsker at regulere den finansielle sektor og sikre, at bankerne fremover fortsat bidrager markant til vores samfund. Men i en periode med lav vækst i hele Europa er svaret ikke at indføre en skat, der kan koste os næsten en halv million job.
Det bringer ikke ny vækst til Europa; alene i Danmark risikerer vi at miste 5.000 arbejdspladser på grund af lavere vækst. Dertil kommer de job i bankerne og i den finansielle sektor, som flytter ud af Europa.
Radikale Venstre har ikke noget ideologisk udestående med bankerne. Den finansielle sektor bidrager markant til vores samfund. Derfor skal vi sikre, at bankerne bliver ved med at være sunde og robuste, så de også fremover bidrager afgørende til vores fællesskab.
Vi ønsker at skærpe kravene til bankernes kapitalgrundlag og sikre større gennemsigtighed i den finansielle sektor på europæiske niveau. Derfor er vi glade for målsætningen i EU om at gennemføre et krav om styrket kapitalgrundlag i den finansielle sektor.
For nogle er det fristende at gøre spørgsmålet om skat på finansielle transaktioner til et moralsk anliggende, ligesom det synes nemt at udråbe bankerne til grådige skurke, der bærer skylden for vores økonomiske krise.
Ingen nemme løsninger
Men det er ikke sandt. Krisen er udløst af de politikere, der svigtede deres ansvar og forsømte at modernisere samfundet og styrke økonomien. Og der findes desværre ingen nemme løsninger på krisen.
Europas svage vækst skal ikke bremses af en skat på finansielle transaktioner. Vi kan ikke beskatte os til øget vækst, det skal vi kæmpe os til.
Vi skal genoprette tilliden til vores økonomi. Vi skal sænke vores udgifter, få flere i arbejde og have færre på overførelser. Kan vi det, får vi råd til at investere massivt i bedre og mere uddannelse, og vi kunne for alvor sætte gang i en grøn omstilling. Det vil styrke vores vækst og sikre, at vi har råd til at tage os af vores udsatte og sårbare.
Så kære Information, vær med til at løse Europas vækstproblemer i stedet for at tro, at der findes snuptagsløsninger.
",106.0,13. januar 2012,"Vi skal genoprette tilliden til vores økonomi. Vi skal sænke vores udgifter, få flere i arbejde og have færre på overførelser. Kan vi det, får vi råd til at investere massivt i bedre og mere uddannelse, og vi kunne for alvor sætte gang i en grøn omstilling. Det vil styrke vores vækst og sikre, at vi har råd til at tage os af vores udsatte og sårbare."
12216,/debat/2011/05/laeserbreve-15,Læserbreve,Informations Webredaktion," Radikal  udflugt styrker Thorning
Louise Thorn Bøttkjær, Peter Lübcke og Christian Klint Nielsen, København
Når kommentatorer og socialdemokratiske politikere er ude at svinge med battet efter de radikale pga. deres ageren i 2020-forhandlingerne, mangler de blik for vælgerstrømningerne. For de radikale fungerer som en blå-rød ventil, der sluser blå vælgere ind fra højre og minimerer et modsvarende tab af røde vælgere til blå blok.
Med andre ord: Når de radikale rykker til højre, opsamler de borgerlige vælgere, mens de vælgere, der mener, at de radikale er blevet for liberale, primært vandrer over til S og SF. Oppositionen taber altså ikke stemmer, selv om de radikale markerer sig på borgerlige emner  tværtimod.
Ganske vist kan det være problematisk for en eventuel regeringsdannelse mellem S, SF og R, at de er lodret uenige på en række afgørende økonomiske spørgsmål, og ganske vist kan en splittet opposition være en markant svaghed i en valgkamp. Men historien har vist, at VKO-regeringens uenigheder om afgørende økonomiske emner hverken var en forhindring for at vinde valg eller samarbejde om at gennemføre politik.
Det afgørende er i sidste ende, at de radikale forbliver klare i deres udmelding om, at de peger på Helle Thorning-Schmidt som statsminister. Så længe denne præmis står fast, er Vestagers højredrejning Thornings vej til toppen.
De radikales flirten med fjenden er således ikke nødvendigvis en torn i øjet på Thorning, idet en blå radikal profil sikrer rød sejr til valget. Den seneste tids meningsmålinger bekræfter dette.
Eneste faremoment for oppositionen er, at de radikales tur ud i det blå ender med, at de ikke kan finde hjem igen  for det vil i så fald ikke være første gang, at det lille midterparti i dansk politik med større eller mindre grad af kynisme udnytter sine indflydelsesmuligheder til fulde.
Europagten koster dyrt
Kenneth Kristensen Berth, Vallensbæk, folketingskandidat (DF)
Information kunne tirsdag fortælle, hvordan Grækenland formodentlig får behov for endnu en hjælpepakke, og at man inden for en årrække formodentlig må konstatere, at landets enorme gæld skal nedskrives.
Med europagten, som Danmark har tilsluttet sig, er faktum imidlertid, at Danmark og de øvrige medlemmer af pagten reelt hæfter solidarisk ikke alene for den græske statsgæld, men også for alle de andre europagt medlemmers gæld.
Uden at spørge befolkningen til råds har ja-partierne dermed reelt påtvunget danskerne et medansvar for at tilbagebetale det græske overforbrug.
Det er uansvarligt og helt urimeligt over for danskerne at liste så vidtgående en beslutning ind ad bagdøren. I historiens lys vil denne beslutning stå som en gigantisk fejltagelse  måske den største i hele EU-samarbejdets historie.
Industrilobby styrer EU's handelsaftaler
Søren Søndergaard, MEP, Folkebevægelsen mod EU
I EU's forhandlinger om en frihandelsaftale med Indien styrer kommercielle interesser slagets gang. Civilsamfundsorganisationer er ikke blevet hørt eller konsulteret under forhandlingerne, mens industrilobbyen har åbenlys indflydelse.
Fra EU's side tilstræber Kommissionen at tilgodese medicinalindustriens ønsker. I forhandlingerne presser de derfor på for at beskytte medicinalindustriens intellektuelle ejendomsret. Ifølge Læger uden Grænser kan det have grelle konsekvenser for størstedelen af den indiske befolknings adgang til medicin.
Også Indiens regering er i løbet af forhandlingerne blevet holdt i kort snor af især den indiske serviceindustri. De presser på, for at aftalen skal give indiske multinationale selskaber ret til at sende indiske arbejdere til EU. Det indebærer stor risiko for social dumping af arbejdsvilkår og lønninger samt udnyttelse af indiske migrantarbejdere. For slet ikke at tale om hjerneflugt fra Indien, et land der selv har brug for højtuddannet arbejdskraft.
Selv om der har været en kritisk diskussion om begge disse aspekter af aftalen i det danske folketing, så tromler Europa-Kommissionen alligevel videre i forhandlingerne med Indien  med industrilobbyen fra EU og Indien bag rattet.
Rohdes egne brudte løfter
Dan Jørgensen, MEP (S)
Venstres medlem af Europa-parlamentet Jens Rohde har et altoverskyggende politisk projekt. Et højere formål med alt han foretager sig: Jens Rohde.
Smålige hensyn til hans eget parti står ikke i vejen. Loyaliteten over for nuværende og tidligere formænd for Venstre må vige, hvis Rohde kan få en overskrift i et større dagblad. Således har han inden for den senere tid gentagne gange undsagt både Anders Fogh og Lars Løkke i højt profilerede interviews.
Også vi  hans politiske modstandere  får ofte med grovfilen. Alligevel må man indrømme, at der er en vis konsistens i angrebene: Han går altid klokkerent efter manden. Aldrig behøver vi bekymre os om at dække op for bolden. Men jeg klager ikke; for mig er det nærmest en hædersbevisning at være en af Rohdes yndlingsaversioner.
Imidlertid har Rohdes fejlagtige påstande om mit partis politik nu nået nye højder, hvor jeg må tage til genmæle. Rohde skriver 4. maj, at vi socialdemokrater i 2009 fremsatte et forslag, som er identisk med det forslag, DF nu har fremsat, om permanent at genindføre den gammeldags grænsekontrol.
Det er løgn. Vi foreslog en midlertidig stramning af overvågningen af grænsen og forlangte på længere sigt flere ressourcer til skatte- og toldmyndighedernes indsats.
Rohdes kritik er ikke bare fejlagtig. Den er også komisk, da han har glemt sine egne valgløfter: I valgkampen i 2009 lovede han, at han altid ville følge flertallet i Folketinget i EU-politikken. Dengang sagde Rohde: »Jeg skal ikke sælge EU til danskerne, jeg skal sælge danskerne til EU«.
Det er han løbet fra mange gange siden. Senest måtte Løkke banke ham på plads, fordi han nu pludselig støttede EU's landbrugsstøtte, som et massivt flertal i Folketinget ellers vil af med.
Ingen mindesten for civile
Finn Holten Hansen, København
Jubelen i den såkaldt frie verden over henrettelsen af Osama bin Laden er så småt ved at klinge af og give plads for en smule eftertanke.
Omsider fandt de ham, manden, som efter en række terrorhandlinger mod mål i Mellemøsten og Østafrika dristede sig til at ramme De Forenede Stater midt i hjertelandet og dræbe næsten 3000 uskyldige amerikanere i det mest spektakulære terrorangreb, verden har set. Så smertende mål som Pentagon og de to knejsende tårne som symboliserede Amerikas økonomiske dominans, blev sendt i grus.
Knap ti år skulle gå, inden de fik ram på Osama bin Laden. Ti års krig mod terror, som har kostet knap en million mennesker livet, overvejende civile i Afghanistan og Irak, foruden ca. 7000 amerikanske og allierede soldater.
Anede Osama bin Laden dengang, i september 2001, omfanget af det amerikanske raseri? Mindedes han, som præsident Bush, Pearl Harbor? I hvert fald kunne han ikke have forudset, at den amerikanske hævn også ville gå ud over Irak, som intet medansvar havde for al-Qaeda.
Nu ramte den Saddam Hussein, som dog havde noget tilfælles med Osama bin Laden. De havde begge modtaget våbenstøtte fra USA, Saddam til krigen mod Iran, Osama til afghanernes krig mod Sovjet.
Begge havde vendt sig mod deres tidligere allierede. Begge har nu fået deres velfortjente straf. Lad os i stedet for dem mindes alle de uskyldige ofre, de hundredtusinder døde mænd, kvinder og børn i Afghanistan og Irak. Ingen har plads eller råd til at bygge en mindemur for dem.
Thomsen må på partiskole
Charlotte Sahl-Madsen, Videnskabsminister (K)
Socialdemokraten Britta Thomsen klandrer 7. maj regeringen for at negligere forskningen inden for de naturvidenskabelige og tekniske områder. Det er selvsagt noget vrøvl. Vi har siden 2005 hævet forskningsbevillingerne med over 40 procent, og der er afsat midler til at renovere og udbygge laboratorier m.v. for over 6 milliarder kroner.
Hvis det stod så grelt til med forskning inden for de områder Britta Thomsen nævner, ville rektor for DTU, Lars Pallesen, næppe have udtalt følgende sidste år:
»For seks-syv år siden sad vi i Rektorkollegiet og snakkede om, at en målsætning om at bruge 1 procent af BNP på forskning ville være fantastisk. Nu er vi oppe på det mål, og det er da fantastisk«.
Helt mærkværdigt bliver det dog, da Britta Thomsen kritiserer mig for ikke at have afsat tilstrækkeligt med midler til den strategiske forskning inden for naturvidenskab og teknik.
Virkeligheden er imidlertid den, at hver eneste gang, der har været mulighed for at prioritere forskningsmidlerne til disse områder, så er det Britta Thomsens egne partifæller i Socialdemokraterne, der har kæmpet imod dette.
Det er muligt, at Britta Thomsen mener at kunne se tingene i et større stjerneomkranset klarsyn fra Bruxelles, men kunne hun så ikke overbringe disse betragtninger til sine partikolleger i stedet for at fremsætte ukorrekt kritik i andre retninger.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,12. maj 2011, Radikal  udflugt styrker Thorning
2078,/debat/2015/07/oproerets-tid,Oprørets tid,Ejvind Larsen," »Også du, Brutus!« Han sagde dog ikke ’min søn’, og der var trods alt et glimt i øjet, da han, Københavns Universitets rektor magnificus, Mogens Fog, med ellers stålhård stemme ålede mig oppe fra podiet. For øjnene af Undervisningsministeriets og universitetsverdenens eliter, Akademikernes Samarbejdsudvalgs spidser og de ivrigt nikkende karriere-klatrenisser fra Danske Studerendes Fællesråd. Tiden var sidst på formiddagen 21. marts 1968, stedet var Orchidé-Terrassen i Rødovre, anledningen var en stillingtagen til Universitetsadministrationsudvalgets 2. betænkning om ny organisation af universiteterne i København og Århus, andre var der jo ikke dengang. Årsagen til Fogs udhængning af mig til tørre var min artikel »Er danske studenter for sløve til at gøre oprør mod systemet?«, som Information havde bragt dagen før. ’Der var aldeles ingen grund til, at danske studenter skulle gøre oprør mod noget som helst system, for universitetsledelserne, Undervisningsministeriet og formentlig også Folketinget var såmænd allerede indstillet på at give de ikke-professorale lærere noget mere indflydelse, og studenternes ene repræsentant i hvert af de rådende organer kunne muligvis opnå stemmeret ved siden af den allerede erhvervede taleret. Hvad de eksisterende studenterorganer jo er yderst tilfredse med, og nede på rækkerne nikkede i takt Danske Studerendes Fællesråds hoveder så voldsomt, at de var lige ved at trille af, og Mogens Fog smilede huldsaligt, og derfor var det en skuffelse for ham, at jeg var inde på behovet af studenteroprør og alt det, man hørte om fra Tyskland og Italien’. »Det skuffer mig, at De, Ejvind Larsen, som en anden Ekstra Blads-journalist vil nedlade Dem til det. Det ligger langt under Deres niveau. Også du, Brutus,« sluttede han. Dog med et lille smil i mundvigen.
Men så blev der pludselig uro oppe på podiet, hvisken og tisken, og Ole Zacchi, Danske Studerendes Fællesråds daværende formand, senere mægtig departementschef for flere ministerier på Slotsholmen, blev kaldt derop og blev indviet i hemmeligheden, og så erklærede formanden for Akademikernes Samarbejdsudvalg mødet for hævet, ’da forskelligt var indtruffet’.
Studenteroprøret
»Hvad er der sket?« råbte jeg efter Zacchi på vej ud af terrassen, hvor palmerne svajede og springvandene plaskede.
»De gør oprør derinde. ’Studenteroprør’! Din skid!«
Heldigvis var en af de mere menige studenter ankommet i en skramlet Citroën 2CV, og i den pressede seks-syv af os sig ind oven på hinanden, mens den rasede af sted  ad Roskildevejen så hurtigt, som en sådan presset Citron i dobbelt forstand nu engang kan race. ’Oprør? Hvaffor oprør? Hvor? Hvordan? Hvem?’ Zacchi vidste ikke andet, end at rektor var blevet ringet op fra sit kontor, at der foregik en masse ovre i Studiegården, malet på væggene, rock og beat og højtalere. Hvad fanden jeg havde med det at gøre?’ Ikke noget. Jeg aner ikke spor. ’Ikke spor. Hvorfor helvede har du så skrevet den artikel, mand? Netop i går?’ Jamen, det var jo bare, fordi vi skulle ha’ det her møde i dag. ’Åhrrr, hold dog op. Men lige meget. Jeg skal sgu nok finde ud af det. Kør nu til, mand,’ fik den sveddryppende stud.mag. ved rattet at vide.
Så indtraf det. Den mærkelige 68-fornemmelse, jeg hverken har kendt før eller siden, men som næsten summede i alle nerver, ikke bare for ørerne, men i smagsløgene, næseborene, hele kroppen, og som bestemt ikke var enestående. Tværtimod. Den blev delt af tusinder, hundrede tusinder, måske millioner – hele kloden rundt. For det var det, der var så underligt: Vi anede knap nok hinandens eksistens, og så samstemte vi alligevel hele tiden. Så i Warzava, så Los Angeles, så i Reykjavik, så Peking (som det hed dengang), så på mit kontor i Store Kongensgade, så Studiegården ved Frue Plads. Hvad drev os og drev os sammen? En UFO hængende over Jorden, udsættende den for samme elektriske stråling mens den i løbet af et døgn havde drejet sig en omgang? Eller var det en mystisk katalysator, der i vidt forskellige tøser og fyre, gule, sorte, hvide og røde, forende legemsvæsker til nye kemiske forbindelser med eksplosive potentialer og virkninger? Eller var det én stor, global jazzjam- og samsession med saxofonister, janitsharer. pianister, trombonister, bassister, trompetister og vokalister, der aldrig havde mødt hinanden og nu kendte hinandens temaer, variationer, riffs, breaks, soloer og tekster, som om de altid havde gjort det? Uvirkeligt. Det var, hvad det var.
Og så stod virkeligheden der alligevel. Lige foran 2CV’en på Bispetorvet. Nok lå Alexandersalen, hvor jeg havde gået til skæbnesvanger historie-eksamen fem år forinden, Domkirken, Bispegården, hvor de plejede at ligge, og over Universitetets berømte port derhenne skuede ørnen endnu mod sit himmelske lys, men ovre fra Studiegården brølede åndernes herrer – og damer – i højtaleranlægget, når ikke Bob Dylan, Beatles, Jim Morrison (We want the world and we want it NOW!) og Steppeulvene gjorde det elektronisk eller The Burning Red Ivanhoe live. Forsigtigt kikkede den vordende departementschef ind til sine medlemmer – og begyndte at ryste over hele kroppen. Blegnet var han for længst. Stak så af, ned til hovedkvarteret i Knabrostræde, mumlende et eller andet om en resolution, der måtte udsendes. Så var det min tur. Og ganske rigtigt urigtigt: Oppe på det kondemnerede baghus’ høje, store ellers tomme gavl over Studiegården var malet med kæmpe sorte bogstaver BRYD PROFESSORVÆLDETMEDBESTEMMELSE NU !! »Hvem har lavet det her?« spurgte jeg en fyr, der lignede en studerende. »Aner det ikke. Men det er sgu frækt. Spørg ham derhenne. Han er vist noget ved musikken.« Det var han. Carl Weltzer, søn af en af de Kierkegaard-kyndige og i ordets bedste forstand næsten Indre Missionsk fromme præster, jeg kendte lidt til fra min Tidehverv-tilværelse. »Vi er de psykologistuderende. Det har været forberedt længe og meget fortroligt. Hvor fanden vidste du det fra?« Det vidste jeg da heller ikke, forsikrede jeg. Overhovedet ikke. Men et mærkeligt sammentræf er det jo. Det ligner næsten en tanke. »Din artikel kom os meget på tværs,« bed han mig af. »Vi var lige ved at udsætte det hele, men mødet i AS (Akademikernes Samarbejdsudvalg) skulle jo holdes i dag. Hvorfor skrev du så den artikel?« »Ja, hvorfor laver I det her?« gensvarede jeg. »Læs, hvad du selv har skrevet,« lød forklaringen. Så var jeg så klog. 
Ja, hvad var det for en vild oprørs- og frihedstrang og længsel efter uautoriseret, men autentisk fællesskab, der drev også mig? Ufoen over os? Katalysatoren i os? Jazzen mellem os? Fantasien til magten, som vores totalt ukendte, men meget nære studentervenner skulle skrive på murene under maj-opstanden i Paris halvanden måned efter.  Jeg fik dog ud af ham, at det kunne blive til hvad som helst: go in, sit in, flere demonstrationer, flere happenings, måske til sidst universitetsbesættelse af i hvert fald Psykologisk Laboratorium (som instituttet hed dengang), hvis ikke snart de professorer gav sig. Kravene var som Rudi Dutschkes i Vesttyskland (husk Berlinmuren stod stadig i bedste – eller værste – velgående): Afsløring af de ideologiske, som oftest borgerlige, hensigter i al ellers påstået objektiv videnskab bortset fra måske den allermest strenge, eksakt efterkontrollerbare naturvidenskab. For som du råber i skoven (økonomien, juraen, samfundsvidenskaben, sociologien, historien, litteraturen, kunsten, religionen), får du svar. Og kun en tredjedel af pladserne i de styrende organer til professorerne, en tredjedel til de ikke-professorale lærere, docenterne, lektorerne, adjunkterne og det absolut nederste proletariat, der jo laver en stor del af arbejdet, undervisningsassistenterne, og så en tredjedel til studenterne med fuld tale- OG stemme-ret, som kravet efterhånden kom til at lyde. Til at begynde med blev det dog et studienævn med 50% studerende og 50% lærere (professorer og andre). »Hvad siger Nissen til det?« spurgte jeg. Nissen, søn af den grundtvigske højskoleforstander på Antvorskov, Christian S. Nissen, som sønnen hed og hedder den dag i dag, senere generaldirektør for Nationalmuseet, Rigshospitalet og Danmarks Radio, dog ikke på én gang, var på det tidspunkt formand for Studenterrådet ved Københavns Universitet. »Hvad Nissen siger? Aner det ikke. Vi har ikke spurgt ham. Det kan du jo gøre.«
Som talt så gjort. Skråede over til Rådet på hjørnet af Fiolstræde og Krystalgade. Tænkte på studenteropstandene rundt om i Berlin, Paris, København og flere steder i 1848. Er det sådan, man kæmper demokratier igennem overmagten? Mødes det ene og det andet sted i Indre By, nogle bliver skudt undervejs (men Mogens Fog skyder mig altså ikke, var jeg overbevist om), andre ender med korsebånd og stjerne på, når revolutionen er overstået. Dér sad Nissen ganske rigtigt. I ensom majestæt. »Hvad sker der derovre?« spurgte han hæst. »Skal du ikke selv se, det er jo dine medlemmer? De har selv valgt dig«. »Hold din kæft!« Jeg fortalte, hvad han havde i vente: Besættelse af universitetet, i hvert fald formodentlig Psykologisk Institut, inden længe med krav om en tredjedel til hver gruppe. Ikke noget med kun en studenterrepræsentant uden stemmeret, som studenterorganisationernes pampere jo ellers havde været så tilfredse med i universitetsadministrationsudvalget. »Hån du mig bare, hvad skal jeg gøre?« »Snak med Zacchi, han véd det heller ikke.« »Fog var eller så glad for hans røvslikkeri ude i Orchide Terrassen i formiddags.« I formiddag? Det føltes allerede som flere århundreder siden. »Nå, men jeg skal hjem og skrive reportage til i morgen. I overmorgen kommer lederen.« På forsiden.
Mødet med Marx
Var uvirkeligheden virkelig? Eller var det virkeligheden, der var uvirkelig? Det var den i hvert fald ved at blive, mærkede jeg nu, da Outzes vinduer ud til Landgreven blev tændt, mens jeg nærmede mig Sct. Annæ Passage. Hvad ville han mon tænke? Som da han i 43 grundlagde den illegale, ulovlige, kriminelle Information og gik under jorden? Eller den 4. maj, da han kravlede op af den igen, og Information blev en legal avis? Noget nyt, der gør alt det kendte mere eller mindre uvirkeligt? De studenter talte jo også om at vælte både det kapitalistiske system og det stalinistiske. For Marx var modstander af begge, hævdede de. Men var der noget, Outze ikke var, så var det marxist. Kunne jeg blive det? Konservativ som jeg jo var med min martin-a-hansenske kritik af det moderne fremskridt, der i forgudelsen af den naturvidenskabelig/teknologiske magt over og det pengeøkonomiske forbrug af naturen tilsidesætter den grundlæggende taknemmelighed over livskraften. Eller hvad nu skal kaldes, hvad ingen kan påberåbe sig, slet ikke som sin egen fortjeneste. Som derved netop fundamentalt gør os alle lige og forbinder os i et indbyrdes frit fællesskab. Der på dansk var blevet til noget med andelsselskaber for produktion og forbrug, kooperationer, fri- og højskoler, valg- og frimenigheder, andels-boliger og andre andels–bevægelser. 
Egentlig vidste jeg ikke meget andet om Marx, end hvad jeg havde kunnet læse mig til i Villy Sørensens udvalg fra 1962 af Marx’ ungdomsskrifter Økonomi og Filosofi og i Sørensens indledning.  Men det værk havde jeg så også kastet mig intenst over, da de lidenskabelige og stadig mere forbitrede stridigheder i Socialistisk Folkeparti det forrige år – 1967 – om den såkaldte indefrosne dyrtidsportion ikke alene havde ført til SF’s dramatiske sprængning 16. december og begyndelsen til VS’s  – Venstresocialisternes – partidannelse samme eftermiddag, men også dagen før, 15. december, lige så dramatisk havde bragt den socialdemokratiske statsminister Jens Otto Krag og hans ’røde kabinet’ med SF’erne Aksel Larsen og Gert Petersen, Danmarks første arbejderflertal nogensinde, i mindretal. Grundet de senere VS’eres urealistiske,  rabiat-idealistiske, venstreorienterede forræderi, som det blev kaldt. Med det resultat, at det udskrevne folketingsvalg 23. januar 68 førte den radikale Hilmar Baunsgaard og hans borgerlige RKV-regering til sejr med et historisk mandattal på 27 til Baunsgaard. Dog indskrænket til bare seks kun ni år efter. 
Hvad kunne dog få folk som Preben Wilhjelm, Erik Sigsgaard, Andreas Jørgensen, Pia Dam, Inge Eriksen, Knud Vilby til at optræde så antiautoritært, givende om ikke anarkistisk så dog anarkisk fanden i arbejderflertal og regeringsmagt til fordel for i første omgang en borgerlig regering – med mere eller mindre henvisning til denne – i min oprindelige, grundtvigske, martin-a-hansenske, informationske verden – rædselsfuldt totalitære Karl Marx? Hvordan kunne det overhovedet lade sig gøre? Ganske vist stormede rødgardister ifølge verdenspressen rundt i Peking under en Mao-parole om at bekæmpe det kommunistiske partis hovedkvarter og de lærde diskuterede Maos modsætningsforhold til stalinisterne i Moskva, men Wilhjelm og Sigsgaard drev deres egen kulturrevolution, og hvad var det for en? 
På en måde havde den været under optræk længe. Lige fra sprængningen af det kommunistiske parti og stiftelsen af Socialistisk Folkeparti, SF, i slutningen af halvtredserne, dannelsen af Det Ny Venstre med studenterrevyen »Gris på gaflen« og Erik Knudsens »Frihed det bedste guld« udhængning af forbrugerismen,  atommarchbevægelserne på åben gade fra Holbæk til Rådhuspladsen i København i al slags vejr, herunder snestorm, i første halvdel af tresserne, Vietnam-demonstrationerne foran den amerikanske ambassade i tressernes anden halvdel, de første kæmpestore rock- og beat-koncerter, de unges uge for fri abort i 65, de langhårede musikanters, hippiers og provoers happenings ved Storkespringvandet i København og andre steder, hashens stigende udbredelse, mikro-makro-mad byggende på daoistiske principper om de komplementære modsætninger yang og ying, rock- og hippiemusicalen Hair’s introduktion af New Age i 67, men allerede lanceret  i 1932 af teosoffen Alice A. Bailey og nu efterhånden et samlende begreb for mange slags nutidige spirituelle strømninger, hvis fællesnævner er bebudelsen af en ny harmoni mellem åndelighed og videnskab og af et generelt opgør med materialistisk tænkning. 
Hjælpemidler som okkultisme, astrologi, krystallomanti, holisme, alternativ medicin, herunder healing, visualisering, kanalisering, yoga, meditation, terapier i traditionerne fra Wilh. Reich og C.G. Jung og shamanisme, Rachel Carsons Silent Spring (da. ""Det tavse forår""), der udkom i 1962, gav stødet til spirende miljøbevidsthed og de senere globale miljøaktiviteter og -bevægelser, der herhjemme første gang bryder igennem med Noahs stiftelse i marts 69 og hvis første globale kulminationer bliver FN’s Stockholm-konference i 1972 og redegørelsen for Grænser for vækst fra samme år. I 68 fornemmes også de første spirer til slumstormer-, boligbesætter-, kollektiv- og rødstrømpe-bevægelserne, som studenteroprøret i Studiegården efterfølgende skulle forløse til fuld udfoldelse,  med den drøm, som digteren og skribenten Hans-Jørgen Nielsen (siden forfatter til romanen »Fodboldenglen«) forklarede i en artikel i Information et par år efter: »At forbinde det til tider noget elitære ungdoms- og studenteroprør med folkekulturen, folkemusikken, kolonihaverne, så modsætningen ikke længere var ungdomskultur og studenteroprør kontra det etablerede, men folket mod dets undertrykkere.« 
Gik op og skrev reportagen. Fik dagen efter lov at skrive lederen. Outze fyrede mig ikke. Endnu.
Grundtvigianer og marxist
Glemmer aldrig den tidlige martsdag, jeg ringede til Villy Sørensen og bekendte, at nu kunne jeg som tidehvervsmand af den gamle skole, før Søren Krarup perverterede det hele og som trofast kirkegænger i den grundtvigske valgmenighed her i Vartov, godt have med Marx at gøre. Det skyldtes to og et halvt citat fra Sørensens bog.
Den tredje Feuerbach-tese, hvor Marx skriver: »Den materialistiske lære, at menneskene er produkter af omstændighederne og opdragelsen, at forandrede mennesker altså er produkter af andre omstændigheder og forandret opdragelse, glemmer, at omstændighederne netop forandres af menneskene« (og altså ikke af en eller anden determinerende gud eller naturlov, indskyder jeg, for at gøre  pointen klar), »og at opdrageren (altså) selv må opdrages,« konkluderer Marx. På den måde var Marx altså – sensationelt nok – ikke materialist. Idealist i Platonsk-Hegelsk forstand var han dog heller ikke. Han var vel et praktisk geni, som Bjørn Poulsen kaldte Grundtvig. 
De åndelige omstændigheder er afhængige af de materielle betingelser, og de materielle forhold er bestemt af åndelige påvirkninger. Hvad kommer så først: materien eller ånden? Ja, al ånd er i sidste instans afhængig af de biologiske materier, molekyler, atomer, subatomare størrelser, der skal være tilstede, for at musik overhovedet kan lyde og nydes, men når det er sagt, hvad kommer så først, for en sand, ikke mekanistisk, ikke deterministisk, åndsbekræftende materialist? Ja, hvad kommer først? Hønen eller ægget? Svaret er ligetil: De kommer først begge to. For en høne kommer af et æg og et æg af en høne, så vel kan den aristoteliske logiks kausallogiske progression om, at alt har en årsag, som fører til et mål og resultat, bruges til mange ting, men ikke til at udtømme tilværelsens grundlæggende karakter af feedback slynger, økologiske vekselvirkninger og reciprokke fødekæder. Af at være hverken dualistisk (ånd og materie som hinandens modsætninger) eller monistisk (ånd og materie som et og det samme), ja, ikke engang dialektisk (tese, antitese, syntese, for der er slet ingen eviggyldige synteser), men af at være slet og ret dialogisk. 
Bag eller over dialogen er der – intet. Men der er, at der kan opstå samtale, som dialog hedder på dansk. Hvordan det så kan la’ sig gi’ sig, er der ingen ord for, men kald det da bare naturen eller gud eller poesien eller eros eller brugsens Cirkel-kaffe, der, når den er klar, overbeviser Benny om, at livet er ikke det værste, man har, words, words, words er og bliver det. For at opdrageren virkelig kan ændre de materielle omstændigheder og ikke bare gentage dem mekanisk, slavisk, mere eller mindre ubevidst, må opdrageren selv bevidstgøres. I bevidst refleksion af de foreliggende materielle omstændigheder som de fremstår til forskel fra, hvad de kunne have været på godt og ondt, og i bevidst refleksion af refleksion selv. Således udsættes opdrageren for – opdragelse. Oplysning, som det hedder hos Grundtvig. Ideologi-kritik, som studenteroprørerne siden kaldte det.
Det halve citat lyder: »Den religiøse elendighed er på en gang udtryk for og protest mod den virkelige elendighed. Religionen er den betrængte skabnings suk, den er en hjerteløs verdens hjerterørelser, den er åndløse tilstandes åndsindhold. Den er folkets opium.
At ophæve religionen som folkets illusorisk lykke er at fordre folkets virkelige lykke. Fordringen om at opgive illusionerne om sin tilstand er fordringen om at opgive en tilstand, som har illusioner behov. Kritikken af religionen rummer altså i kim kritikken af den jammerdal, hvis helgenglorie religionen er.« I betragtning af at det Tidehverv, jeg var oplært hos, insisterede på, at kristendom i hvert fald ikke har noget som helst med religion at gøre, for religion har fanden skabt til opfyldelse af menneskers gudsfornægtende selvtilfredsstillelse, kunne jeg naturligvis intet have at indvende mod Marx’s påvisning af, at religion er folkets opium og åndløse tilstandes åndsindhold. Når det kun var og er et halvt citat, skyldes det spørgsmålet, om det da virkelig skulle kunne være muligt at fylde tilstandene her på Jorden med så meget ånd, at religion bliver komplet overflødig? Foreløbig er det jo i hvert fald ikke lykkedes, på det seneste snarere tværtimod. Folk synes igen at blive mere og mere religiøse, om end ikke altid i kirkelig forstand. Hvad også Habermas nede i Tyskland har reflekteret en del over på det seneste. Men dermed er jeg inde på en kritik, der sjovt nok ikke alene rammer Marx men også Tidehverv og en stor del af hele den gængse teologi i den danske Folkekirke i dag.
Lad det nu ligge. Det fulde og hele, andet – om man vil: tredje – citat, lyder:
»Shakespeare fremhæver (i den tragiske komedie ’Timon i Athen’) især to egenskaber ved pengene. I) De er den synlige guddom, forvandlingen af alle menneskelige og naturlige egenskaber til deres modsætning, den almene forveksling og fordrejelse af tingene; de forener umuligheder. 2) De er menneskenes og nationernes almene skøge, deres almene kobler. ... De er menneskehedens formåen gjort fremmed for den selv. … Den, som kan købe tapperhed, er tapper, er han end fej. Da pengene ikke byttes med én bestemt kvalitet, med én bestemt ting, med bestemte menneskelige væsenskræfter, men (kan) byttes med hele den menneskelige og naturlige objektive verden, så bytter de altså - set fra ejermandens synspunkt - alle egenskaber med hinanden, også indbyrdes modstridende egenskaber og genstande; de betyder foreningen af umuligheder, de tvinger modsigelserne til at kysses. Forudsæt (derimod) mennesket som menneske og dets forhold til verden som et menneskeligt forhold, så kan du kun udveksle kærlighed med kærlighed, tillid med tillid etc. Hvis du vil nyde kunsten, må du være et kunstnerisk dannet menneske; hvis du vil udøve indflydelse på andre mennesker, så må du være et virkeligt inspirerende og stimulerende menneske, som virker på andre mennesker. Hvert af dine forhold til mennesket og naturen må være et bestemt udtryk for dit virkelige, individuelle liv og må svare til genstanden for din vilje. Hvis du elsker, uden at din kærlighed besvares, hvis din kærlighed som sådan ikke skaber genkærlighed, hvis du ikke i kraft af dit livsudtryk som elskende menneske gør dig selv til det elskede menneske, så er din kærlighed afmægtig, så er den en ulykke.«
Er det marxisme, er jeg vel allerede som tidehvervsk grundtvigianer en slags marxist, betroede jeg Villy Sørensen. »Nåe, er du det?« kommenterede han blidt. »Jamen, det skyldes jo din egen bog.» »Nåe, synes du det?’ Nu lød han næsten medlidende.  Derved blev det: En antiautoritær socialisme er jo en contradictio in adjecto i praksis, en afsindig selvmodsigelse; det måtte der komme en andelsbevægelse ud af. Noget, der hverken var kapitalistisk eller kommunistisk i sovjetisk forstand, knap nok socialdemokratisk, noget helt fjerde. Og jeg begyndte at spække nogle af mine studenteroprørske ledere med Grundtvig-citater, for nok kunne de psykologistuderende på Frue Plads og Daniel Cohn-Bendit i Paris og Rudi Dutschke på Freie Universität i Vestberlin lange ud efter professorerne og den sorte skole, nærmest professorliderlige virkede de, når Grundtvig virkelig tog fat på sit oprør mod det:
»ligeså hovedløse som hjerteløse skolevæsen, med deraf flydende hjertekulde, hjerneforstoppelse, hjernebetændelse, sløvhed, dorskhed, trællesind, glimmersyge og al folkelig og menneskelig elendighed.« For »nu er det noget, desværre blandt os aldeles nyt, jeg har for øje, en oplysnings-anstalt nemlig (Grundtvig var og blev jo en svoren tilhænger af det moderne oplysningsprojekt), hvorved folket efterhånden vågnede til selv-bevidsthed, og hvor lederne lærte ligeså meget af ungdommen, som dem af den, en sådan levende vekselvirkning og indbyrdes undervisning. Hvorved der lagdes bro over det svælgende dyb, som hierarki, aristokrati, latineri og honet ambition har befæstet mellem hartad hele folket på den ene, og dets ledere og lærere, med en håndfuld såkaldte dannede og oplyste, på den anden side.
Dette svælgende dyb, hvori ellers snart hele det borgerlige selskab (samfund) og al rolig, historisk fremadskridende udvikling måtte gå til grunde.« Plovbæsteflid og hestehukommelse, romersk afretning og tyranni, fladt og ensformigt som en kålgård på Amager, utålelig dødt og kedsommeligt, hukommelsesmaskiner, åndsfortærende er nogle af Grundtvigs ’studenteroprørske’ karakteristika af skole- og universitetssystemet. Er det det, den nuværende regering og det altovervejende folketingsflertal i dag ønsker det tilbageført til? I hvert fald ønsker Grundtvig modsat, at det for fremtiden må være de studerende selv, der bestemmer studiernes indhold og mål.
Det gik rigtig godt, Informations oplag begyndte at stige for første gang i et par årtier, vores kritik af Vietnam-krigen og USA blev mere og mere skarp, kritikken af de kolossale uligheder i økonomi og boligforhold og politisk/kulturel indflydelse og i uddannelse i det socialdemokratiske velfærdsparadis herhjemme mere og mere lidenskabelig, byggende bl.a. på Bent Hansens Velstand uden velfærd og Erik Jørgen Hansens uddannelses-sociologiske undersøgelser, da jeg pludselig blev kaldt op til Outze. »Hvad er det, du gør med min avis? Meget kan jeg finde mig i, jeres fri homo, fri hash og fri porno, selvom jeg afskyer det, og jeres dyrkelse af rock og rul, beat og pop – og pjat. Og sex. Og fri abort. Men socialisme, det finder jeg mig altså ikke i.« Når Outze blev ophidset, talte han syngende fynsk.
En af de gamle modstandsfolk fra Korps Aagesen eller Holger Danske har ringet og skældt ud over min leder i dag, tænkte jeg. Outze havde faktisk et par år forinden forsvaret vore dækning af porno, homo og hash med den begrundelse, at en af de mest energiske journalister på stofområderne, Nils Ufer, havde slæbt sin feltseng med ind på redaktionen for at kunne kæmpe for friheden dag og nat. Information er til for dem, der ikke har andre steder at gå hen, når de kæmper mod undertrykkelse, havde Outze sagt.
»Åh, det er bare noget de kalder det. Socialisme og marxisme og maoisme, og jeg ved ikke hvad,« forklarede jeg i døråbningen. »Så gør jeg det også, for så bliver de så glade, vores nye læsere. Men jeg har jo sagt, at Grundtvig er bedre.«
»Hvad betyder det så, socialisme?« ville han vide.
»Det betyder, at folk skal have lov at sige, hvad de mener, uden straks at frygte, at de bliver fyret.«
»Jamen, hvad helvede, det er jo det, jeg altid har kæmpet for.«
»Det er derfor, jeg gør det med din avis, som jeg gør.«
»Nå, men så skrub af. Men alt det der med alle jeres ismer, det kan jeg altså ikke hitte ud af og heller ikke holde ud. Forsvind.«
Virkeligheden blev virkelig igen
Det blev bedre og bedre. Oplaget også. Outze sammenlignede tre år efter i Nato-avisen, Information, Stars and Stripes med Hagekorset. Da det efter Daniel Ellsbergs og New York Times’ offentliggørelse af Pentagon-papirerne kom frem, at USA selv havde svindlet det set up, hvoraf det skulle fremgå, at Nordvietnam overfaldt Sydvietnam og USA og givet Kennedy påskud til at bombe Hanoi. Sammenligningen af de to flag medførte en grufuld mængde abonnementsopsigelser. Som et halvt år efter var overgået af tre gange flere nytegnede abonnenter. 
Hjemme i USA havde afroamerikanerne fundet sammen i borgerretsbevægelsen, og nu gjorde de for alvor krav på deres rettigheder. De nægtede at rejse sig op for hvide i busserne, anvendte hvides toiletter og lavede sit-ins: de gik simpelthen bare ind på cafeteriaer og lignende, som var forbeholdt hvide, og blev siddende der fra det åbnede til det lukkede. I anden halvdel af 60erne opstod organisationer som Black Panther Party (Sorte Panter Partiet). Dens medlemmer gjorde sig bemærket ved at medbringe skydevåben, hvor de patruljerede, men deres nok bedst kendte manifestation skete under de Olympiske Lege i netop 68 i Mexico. To sorte amerikanske atletikudøvere rakte en knyttet hånd, påført en sort handske, i vejret under en sejrsceremoni og udførte dermed Black Power-tegnet. Herhjemme bredte studenteroprøret sig til Århus og de grundtvigske højskoler. Mogens Fogs eget kontor blev et par år efter besat og hans cigarer røget, hans portvin drukket, men sandheden er, at da først Fog havde sundet sig ude på Orchidé-Terrassen, var han hovedsageligt på studenternes side resten af oprørsårene. 
Finn Ejnar Madsen erobrede ikke alene talerstolen fra ham ved universitetets årsfest det herrens år 68, han skabte med fotografiet af sig og Fog selv på talerstolen det danske studenteroprørs ikon til evig tid. Ole Zacchi bakkede det alt sammen op med begejstrede resolutioner fra Danske Studerendes Fællesråd, som om han og det øvede nogen som helst indflydelse på noget som helst. Psykolog-aktionens resultater hine marts- og aprildage blev efterhånden udbredt til hele universitetet og kom til at danne grundlag for den styrelseslov, der nogle år efter kom til at gælde for alle Danmarks universiteter. Et euforisk sommermøde på Ryslinge Højskole fandt sted lige ovenpå maj-oprøret i Paris, der i et par dage fordrev selveste general de Gaulle til hans franske forlægning i Vesttyskland og gjorde det med gigantiske massedemonstrationer af studenter OG arbejdere på én gang under parolerne: Fantasien til magten, Spring kammerat, den gamle verden er efter dig, Under stenbroen strandbredden, Under asfalten vokser græsset, Vær realist, kræv det umulige. I Information anmeldte jeg Herbert Marcuse under overskriften: »Revolutionens mål: Den erotiske civilisation«. Make love, not war. Og den har aldrig levet, som klog på det er blevet, han først ej havde kær. For nu at citere ungdoms- og studenteroprøreren Nicolai Frederik Severin Grundtvig.
2O. august var det hele forbi. Tropper og tanks fra Sovjet, Bulgarien, Polen, Ungarn og Østtyskland rykkede ind og knuste det pragske forår og Alexander Dubceks drøm om en socialisme med menneskeligt ansigt. Ufoen forsvandt, katalysatoren virkede ikke mere, jazz jammerne gik hver til sit. Da var Martin Luther King allerede blevet myrdet den 4. april. Under en demonstration mod det iranske kejserpars besøg i Berlin i 1967 var den 26-årige student Benno Ohnesorg blevet dræbt af politiet. Og 11. april  i det herrens 68-år blev Rudi Dutschke ramt af tre skud i hovedet af en 18-årige ufaglært arbejder og højreekstremist Josef Bachmann, som ifølge Dutschkes venner var påvirket af Axel Springer-tabloidavisen Bild Zeitungs kampagne »Stop Dutschke nu!«. Dutschke fik omfattende hjerneskader og døde i 1979 af eftervirkningerne af attentatet.
Virkeligheden var blevet virkelig igen
Eller var det stadig muligt at leve, som var der en fremtid og et håb? Ja, der var – virkelig – noget rigtig godt og noget helt nyt at vente på. De første, der mødte op til protestdemonstration foran den sovjetiske ambassade i København, da socialisternes massakre i Prag den 20. august blev kendt, var ikke de konservative eller Venstres Ungdom. Men Venstresocialisterne med Erik Sigsgaard i spidsen. Resten må I vente til næste gang at høre mere om.
",2.0,26. juli 2015,"Bag eller over dialogen er der – intet. Men der er, at der kan opstå samtale, som dialog hedder på dansk. Hvordan det så kan la’ sig gi’ sig, er der ingen ord for, men kald det da bare naturen eller gud eller poesien eller eros eller brugsens Cirkel-kaffe, der, når den er klar, overbeviser Benny om, at livet er ikke det værste, man har, words, words, words er og bliver det. For at opdrageren virkelig kan ændre de materielle omstændigheder og ikke bare gentage dem mekanisk, slavisk, mere eller mindre ubevidst, må opdrageren selv bevidstgøres. I bevidst refleksion af de foreliggende materielle omstændigheder som de fremstår til forskel fra, hvad de kunne have været på godt og ondt, og i bevidst refleksion af refleksion selv. Således udsættes opdrageren for – opdragelse. Oplysning, som det hedder hos Grundtvig. Ideologi-kritik, som studenteroprørerne siden kaldte det."
12378,/debat/2011/04/ingen-haand-klougart,Ingen hånd  over Klougart,Asger Schnack," I Mette Størum Kroghs referat af debatmødet om Nordisk Råds Litteraturpris på Det Kgl. Bibliotek 8. april antydes det endnu en gang, at jeg var inhabil, da jeg var med til at nominere Josefine Klougarts roman Stigninger og fald til prisen.
Det selv om Lilian Munk Rösing og jeg har afvist dette i Berlingske Tidende, hvor påstanden først blev fremsat, og til trods for at inhabilitetssagen slet ikke blev drøftet ved mødet.
Jeg vil derfor gentage, hvad jeg tidligere har sagt: Jeg har intet haft med Josefine Klougarts roman at gøre.
Bogen var skrevet og antaget af forlaget, før jeg søgte stillingen som lærer på Forfatterskolen, og da jeg sammen med Lilian Munk Rösing nominerede bogen til Nordisk Råds Litteraturpris, var forfatteren ikke længere elev på skolen.
Da bogen udkom, kendte jeg intet til dens indhold. Jeg føler derfor ikke, at der er noget problematisk ved, at jeg var med til at nominere den.
Senere i artiklen beskrives det, hvordan jeg under mødet afbryder Pia Tafdrup med ordene: »Det undrer mig ufattelig meget, hvad du siger«.
Sært af Tafdrup
Hvad, der undrede mig, var ikke så meget, hvad hun sagde om de to nominerede bøger, men at hun overhovedet udtalte sig om dem.
Hun var som tidligere modtager af prisen inviteret til at fortælle om, hvordan det var at modtage prisen. Det gjorde hun aldeles glimrende. Hun var også programsat til at læse digte op som afslutning på arrangementet.
Men at hun deltog i debatten om de indstillede bøger, forekom mig at være meget mærkeligt. Følte hun virkelig, at det var passende, at hun kritiserede sine kollegers værker, der var indstillet til den pris, hun engang selv havde modtaget.
Hvilken interesse kunne hun have i at så tvivl om deres chancer for at vinde prisen? Jeg var så forbløffet over hendes adfærd, at jeg kom til at bryde talerækken og tage ordet uden at have fået det.
Kan ikke stemme dansk
Spørgsmålet om suppleanten blev slet ikke berørt under mødet. Alligevel sluttede ordstyreren, muligvis for at være morsom, med en bemærkning om, at Lilian Munk Rösing og jeg næste gang skulle huske at inddrage Sven Holm.
Vi ville meget gerne have forklaret forholdet til suppleanten, både den tidligere og den nuværende, hvis det var blevet bragt op under mødet, men det irriterede mig i øjeblikket, at bemærkningen kom til at stå ubesvaret.
I øvrigt er det nødvendigt endnu en gang at gøre opmærksom på, at bedømmelseskomiteens medlemmer ikke kan stemme på kandidater fra deres eget land, hvorfor Sven Holm ikke ville kunne have stemt på de danske kandidater og derfor heller ikke kan have bebudet, at han ikke ville stemme dansk, som det hedder i referatet.
",0.0,12. april 2011,"Jeg vil derfor gentage, hvad jeg tidligere har sagt: Jeg har intet haft med Josefine Klougarts roman at gøre."
12077,/debat/2011/06/laeserbreve-20,Læserbreve,Informations Webredaktion," S og SF i  dårligt selskab
Finn Johansen, Bagsværd
I relativ ubemærkethed lagde Socialdemokraterne og SF den 1. juni stemmer til VKO's såkaldte BoligJobplan. Den blev hastevedtaget trods advarsler fra fagforeninger og miljøfolk.
Milliarder uddeles med rund hånd til nye køkkener, badeværelser og endda oliefyr  i stedet for at målrette pengene til energirenoveringer. Reelt er det en skattelettelse i form af fradrag for arbejde, som omkring to tredjedele ville have bestilt alligevel (ifølge en undersøgelse i Ugebrevet A4 den 30. maj). Desuden kan fradraget bedst udnyttes af velstillede boligejere.
Gaveboden finansieres ved fyringer af flere tusinde statsansatte og nedskæringer, som bl.a. går ud over arbejdstilsyn og forebyggelse af nedslidning. Og så er en ukendt ekstraregning på vej, for der er intet loft over, hvor mange der kan få fradrag.
Det er kort sagt uansvarligt både klimamæssigt, socialt og økonomisk. Skattelettelser, bevidstløs vækstfremme og omfordeling fra fælles til privat  det hænger fint sammen med VKO's politik. Men hvad i alverden skal S og SF dog på den galej?
CDM er  blår i øjnene
Klaus Illum, Fur
Det er godt, at diskussionen om Clean Development Mechanism (CDM) bliver genoptaget i Information 31. maj. Men det er ikke administrationen, der er det egentlige problem: Det er CDM-ideen i sig selv, der er forkert.
Ideen er, at de storforbrugende lande, især OECD-lande med et meget større CO2-udslip pr. indbygger end resten af verden, kan spare penge, hvis de i stedet for at formindske deres eget udslip betaler for projekter, der formindsker CO2-udslippet i den øvrige verden.
Det lyder umiddelbart meget fornuftigt. Problemet er imidlertid, at udviklingslandene udvikler sig, hvilket gør det umuligt at mindske deres beskedne CO2-udslip pr. person yderligere, uanset hvor mange CDM-projekter, de rige lande betaler for.
Befolkningstilvæksten vil derfor i de næste årtier medføre et forøget udslip fra den øvrige verden uden for de storforbrugende lande  hvis ikke stigende olie- og kornpriser gør de fattige lande endnu fattigere.
En formindskelse af det globale CO2-udslip på 80 procent frem til 2050 kræver derfor, at de rige, storforbrugende lande i løbet af de næste 20 år nedbringer deres udslip til mindre end en fjerdedel af det nuværende og samtidig investerer billioner af kroner i fattige lande, for dermed at hjælpe dem til bedre levevilkår uden et større gennemsnitligt CO2-udslip.
Denne kendsgerning kan ses på figur 1 i min Diskussion af Klimakommissionens rapport (se www.klausillum.dk). Nedtrapningskurven kan ikke realiseres uden en hurtig nedtrapning af de storforbrugende landes udslip, og det burde Klimakommisionen have gjort os klart.
Israels tillid  til Europa
Flemming Bengtsson, Brønshøj
Morten Thing skriver 1. juni, at Obama ikke har lagt tilstrækkeligt pres på den herskende politiske elite i Israel. Han mener ligesom S, SF og R, at Danmark og EU skal anerkende en palæstinensisk stat inden for 1967-grænserne og i den forbindelse på flere områder lægge  pres på Israel.
Selvstyret har haft flere muligheder i dette århundredes første årti for at opnå dette  også med Østjerusalem som hovedstad  før Netanyahus comeback som premierminister. Dengang som nu var det reelle palæstinensiske svar nej.
En hindring er, at kravet om 1948-flygtningene og deres efterkommeres ret til at vende tilbage til Israel ikke er blevet imødekommet. Et spørgsmål, der afspejler selvstyrets ønske om at befolke Israel med flere millioner statsløse palæstinensere, som i mere end 60 år af palæstinenserne selv og Israels naboer kynisk har været udnyttet i konflikten.
Det handler således ikke kun om Vestbredden og Gaza. Det handler om hele den del af Palæstina, der under den britiske mandat ikke blev til Jordan. At udråbe og anerkende en palæstinensisk stat uden forhandling er således kun et delmål. Bagefter kommer flygtningekravet  og vi er ikke kommet freden et skridt nærmere.
Det er også i dette lys, at de israelske bosættelser på Vestbredden skal ses. Den israelske regering er ikke mere kynisk end konfliktpartneren har været i årtier. Det er tydeligt, at Israels tillid til Europa ikke skal være blind.
Partiet  har altid ret
Peder Hvelplund, Hjørring (Ø)
SF's næstformand, Thor Møger Pedersen, erklærer i Information 31. maj, at han »ikke vil stå på mål for synspunkter, som var gældende for SF for 30, 40 eller 50 år siden«. Som eksempler nævner han krigsdeltagelse og diskussionen om klima kontra vækst.
En lidt besynderlig kritik, for det behøver han vel heller ikke. Han skal vel kun stå på mål for de synspunkter, medlemmerne har besluttet er partiets. Hvis han mener, de er gammeldags, kan han arbejde på at ændre dem gennem partidemokratiet.
Men synspunktet tegner en tendens, som man har kunnet iagttage hos SF. Den politiske magt og muligheden for politikudvikling centraliseres hos en ledelse, der skal træffe hurtige strategiske beslutninger. Medlemmerne reduceres til villige fodfolk, der ikke skal politikudvikle, men helst blot godkende ledelsens beslutninger og agitere aktivt for dem.
Men medlemsdemokratiet skal vel i sagens natur afspejle den demokratiopfattelse, man ønsker gennemført samfundsmæssigt. Derfor er det helt forfejlet, når man kalder det en modernisering. Det minder sjovt nok mere om en tilbagevenden til halvfjerdsernes leninistiske partimodel: Partiet har altid ret.
Papiraviser har stor værdi
Peter Faber, Svendborg
Holger K. Nielsen (SF) gør sig i kronikken den 3. juni nogle spændende og delvis kloge tanker om medierne. Inspirationen er hentet i Henrik Sass Larsens (S) ikke særligt kloge udfald mod de borgerlige medier.
Holger K. Nielsen mener, at papiraviserne snart hører fortiden til, og derfor er der ikke grund til at beskæftige sig så meget med dem. Det, der er interessant, er nyhedsformidlingen på de elektroniske platforme. Hvis bare man her ville satse mere på kvalitet end kvantitet, kunne man godt lukke aviserne  som man har lukket skibsværfterne.
Jeg tror, at Holger K. Nielsen tager fejl. De elektroniske nyhedsplatforme er ikke skabt til seriøs kvalitetsjournalistik. Hvis det havde været tilfældet, ville vi nok have haft mulighed for at henvise til et par succeshistorier.
Holger K. Nielsen forsøger at underbygge sin argumentation med eksempler, blandt andet avisen.dk og Svendborg Avis, hvor han dog nok mener Svendborg NetAvis og ikke Svendborg Avis, der udgiver den borgerlige Fyns Amts Avis.
Svendborg NetAvis er lukket, fordi der ikke var økonomisk grundlag for at drive den, og i fagbevægelsens inderkreds drøfter man nu højlydt, om man ikke skal stoppe pengetilførslen til avisen.dk, fordi netavisens synlighed og betydning er ganske minimal.
Papiraviserne er stadig det stærkeste og mest gennemslagskraftige medie at føre både kultur- og kvalitetskamp i. Ellers havde en erfaren medierotte som Holger K. Nielsen vel heller ikke valgt at skrive en kronik i Information.
Her bliver han læst af ganske mange. Det er ikke sikkert, det havde været tilfældet på en digital platform.
Karakterpenge fra skattefar
Nikolaj Carlsen, Albertslund
Uddannelse bør finansieres på baggrund af, hvilke karakterer den studerende opnår til eksaminerne på universiteterne.
Måden at finansiere uddannelse pr. studerende pr. bestået eksamen på de danske universiteter bør laves om. Universiteterne skal belønnes både efter kvalitet i undervisningen og kvantitet, altså hvor mange studerende der har bestået eksamen.
Først får universitetet en basisbevilling på én krone pr. bestået eksamen, derudover en voksende bonus jo højere karakterer den studerende får. Karakteren 2, som er laveste beståede karakter, giver én krone og et 4-tal giver to procent i bonus, således at et 12-tal giver 10 procent i bonus regnet ud i forhold til taksten for en bestået eksamen.
Det ville betyde, at universitetet får økonomisk incitament til at forbedre kvaliteten af undervisning og studieaktiviteter.
Selvfølgelig må kravene for, hvad den studerende skal kunne til eksamen, ikke slækkes, for at universitetet kan få fingre i bonussen, og både basisbevilling og bonus skal øremærkes undervisnings- og studieaktiviteter.
Denne model bør overvejes af en ny regering, uanset hvilken politisk farve den måtte have efter det kommende folketingsvalg.
Glemte du  det, Skaarup?
Flemming Leer-Jacobsen, Vejle
Information skriver 6. juni, at der er kommet et stort pres på de danske fængsler pga. flere afsoninger.
Peter Skaarup (DF) lovede i marts 2010 at undersøge metoderne fra udslusningsfængslet Pension Skejby til forebyggelse af produktionen af indsatte. Her har man dokumenteret færre tilbagefald i forhold til andre åbne fængsler. Men det glemte han øjensynligt.
Berigtigelse
Ved en fejl var formuleringen »Israels politiske autisme« i Morten Things læserbrev 1. juni blevet ændret til »Israels manglende politiske fleksibilitet«. Vi beklager. Red.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",2.0,7. juni 2011,Partiet  har altid ret
1497,/debat/2015/10/laeserbreve-8,Læserbreve,Redaktionen," Statsborgerskab er også et juridisk spørgsmål
Eva Ersbøll, seniorforsker, Institut for Menneskerettigheder
Statsborgerskabets natur diskuteres i øjeblikket. Senest skriver Naser Khader: »Men et statsborgerskab er ikke jura – det er politik« i læserbrevet »Ulrik Dahlin, du kan selv være en klaphat« (16. oktober). Diskussionen om, hvorvidt det danske statsborgerskab er jura og/eller politik, er ikke ny. Baggrunden er den danske grundlov, der bestemmer, at dansk statsborgerskab skal tildeles ved lov. Den aktuelle diskussion giver imidlertid anledning til at minde om, at spørgsmålet har fundet en afklaring i en principiel højesteretsdom fra 2013. Højesteret skulle tage stilling til, om et afslag på statsborgerskab kunne efterprøves ved domstolene. Ja, svarede Højesteret.
Danmark har påtaget sig en række folkeretlige forpligtelser ved at tilslutte sig en række internationale konventioner af betydning for statsborgerskab. De forpligtelser ønsker lovgivningsmagten at overholde, også på statsborgerrettens område – det fremgår af lovforarbejderne. Så det er i sidste ende domstolene, der må vurdere, om konventionerne faktisk er blevet overholdt. Domstolene kan naturligvis ikke tildele en person indfødsret.
Det kan kun lovgivningsmagten. Men domstolene kan tage stilling til, om de folkeretlige forpligtelser er blevet krænket. I givet fald kan de også tage stilling til om en, der ansøger om statsborgerskab, i den anledning har krav på erstatning eller godtgørelse. Højesteretsdommer Jens Peter Christensen deltog i domsafsigelsen, og han har efterfølgende bidraget med en yderligere klargøring i en kronik i Jyllands-Posten. Internationale konventioner kan ikke ændre grundloven. Folketing og regering kan godt beslutte, at konventionerne ikke skal overholdes, men det har de ikke gjort. Tværtimod. Lovgivningsmagten har ved at tilslutte sig konventionerne selv valgt at begrænse sin handlefrihed. Dermed er spørgsmål, som ifølge grundloven er politiske, i kraft af konventionerne blevet forvandlet til juridiske spørgsmål.
Stop affaldstransporter
Karin Gaardsted, medlem af Folketinget (S), Ineqi Kielsen, medlem af Grønlands Inatsisartut, Suzanne Svensson, medlem af Sveriges Riksdagen (S), Per Rune Henriksen, medlem af Norges Stortinget (Ap), alle medlemmer af Nordisk Råds miljø- og naturresourceudvalg
Hver eneste dag rejser 50 fyldte lastvognstransporter fra det vestligste Norge til Sverige. De kører tværs over det norske østland med nordmændenes restaffald, som skal forbrændes i Sverige på trods af, at nordmændene selv har moderne forbrændingsanlæg. Faktisk har nordmændene over de seneste år investeret massivt i nye anlæg, blandt andet ved Bergen og Oslo. Det er derfor intet mindre end en himmelråbende vanvittig praksis.
Ifølge norske aktører på området er en lav svensk pris på forbrændingen skyld i de lange transporter. Men hvor er hensynet til miljøet? Miljøgevinsten ved lokal forbrænding er blevet glemt til fordel for den økonomiske gevinst ved at eksportere affaldet. Når politikere og ministre fra alle nordiske lande og selvstyrende områder mødes i Island til Nordisk Råds 67. session senere i oktober, har vi sat emnet på dagsordenen. For det er en obligatorisk opgave, at en foregangsregion som Norden ser indad på netop spørgsmål om miljø og ressourceudnyttelse. Det kan umuligt være bæredygtigt at transportere så store mængder affald op mod tusind kilometer væk for at forbrænde det, når man selv har anlæggene til det. Det norske tilfælde er ekstremt.
Hele 57 procent af den svenske affaldsimport kommer fra det olierige naboland. Men der er sandsynligvis lignende tendenser andre steder i Norden. Fra 2009 til 2013 er affaldsimporten til Sverige nemlig mere end fordoblet, viser tal fra svenske Naturvårdsverket. Derfor skal sagen tages op på nordisk niveau og løses i fællesskab. Vi vil presse på for at få kortlagt affaldsstrømmene mellem de nordiske lande. Dernæst skal vi have sammenlignet landenes regelværk og afgiftssystemer for at undersøge, hvilken indvirkning de har på de grænseoverskridende affaldstransporter. De nuværende store affaldstransporter mellem landene er desværre lige så hovedløse, som de er grænseløse, og de skal stoppes hurtigst muligt.
40 år som flygtning
Peter Kenworthy, Afrika Kontakt
Vestsahara er Afrikas sidste koloni. Til november er det 40 år siden, at Marokko invaderede og koloniserede landet. I dag bor Abba Malainin på Amager, men som barn måtte han flygte fra de marokkanske bombefly til en flygtningelejr i Algeriet, hvor hans familie og tusindvis af andre flygtninge stadig bor. Han flygtede til fods gennem ørkenen. Han var kun syv år gammel, da den marokkanske hær bombede hans hjemby med napalm og hvid fosfor i 1975. Abba har fortalt mig, at han levede et helt almindeligt liv sammen med sin familie, indtil der pludselig blev vendt op og ned på det hele. Da Marokko invaderede Vestsahara, blev familiens liv til et mareridt. Abbas familie bosatte sig i første omgang i El Aaiun-lejren – opkaldt efter Abbas hjemby – og flyttede siden videre til Auserd-lejren. Han har beskrevet for mig, hvordan deres ankomst til flygtningelejren var en ankomst til ingenting.
I dag er Abba repræsentant for Vest- saharas befrielsesfront, Polisarios, i Danmark. Han tror, at den eneste løsning på konflikten er den folkeafstemning om Vestsaharas tilhørsforhold, som FN har lovet saharawierne i årtier. Han mener, at Marokko gennem årtier har fået lov til at slippe af sted med deres invasion, fordi det internationale samfund har ladet det ske.
",0.0,21. oktober 2015,"Hver eneste dag rejser 50 fyldte lastvognstransporter fra det vestligste Norge til Sverige. De kører tværs over det norske østland med nordmændenes restaffald, som skal forbrændes i Sverige på trods af, at nordmændene selv har moderne forbrændingsanlæg. Faktisk har nordmændene over de seneste år investeret massivt i nye anlæg, blandt andet ved Bergen og Oslo. Det er derfor intet mindre end en himmelråbende vanvittig praksis."
9366,/debat/2012/08/nok-haabefuldt-svar-helvedet,Nok et håbefuldt svar fra helvedet,Ejvind Larsen," Gak til debatten på Informations hjemmeside og bliv – om ikke viis, så dog næsten. I hvert fald opmuntret af f.eks. foreløbig 140 kommentarer til artiklen for 10 dage siden: Hvorfor er marxismen tilbage? – »Kapitalismen er i global krise, men hvad i alverden er alternativet? Hvad med de tanker, som en vis tysker skrev ned i 1800-tallet? Ja, Karl Marx er blevet mainstream – hvad kan det ikke ende med?«. Eller af de ikke mindre end 88 anbefalinger af artiklen i fredags: Systemkritikken, der blev væk – »Venstrefløjens nestor Preben Wilhjelm efterlyser i et nyt essay en gennemgribende analyse af den kapitalistiske model, som har ledt de vestlige økonomier i uføre. Hidtil er systemkritikken udeblevet, mener han – og han står ikke alene med sin kritik«.
Nå, det er naturligvis ikke en naturvidenskabelig konstatering. En subjektiv vurdering er det. Som når Steen Ole Rasmussen i ’tråden’ efter Wilhjelm-artiklen – og efter at have kasseret stort set al gængs kapitalisme- og systemkritik som dybest set i overensstemmelse med systemet og kapitalismen selv – erklærer:
»Der er ikke mange venner tilbage. Måske Ejvind Larsen, men han er nok lidt for kristen til at erklære den ganske verden krig. Har jeg ret eller har jeg ret?«
Steen Ole Rasmussen har ret. Det er jo de sagtmodige, der ifølge Jesus skal arve Jorden. Når de grådige i deres grænseløse grådighed til bunds har undergravet det materielt begrænsede naturgrundlag for deres/vores system. Men var Jesus da kristen? Det er jeg ikke så sikker på. Derfor er jeg heller ikke sikker på, om jeg nu også selv er det. Dog, at jeg som en anden Larsen, Thøger Larsen, er naturen meget hengiven for, at den (og dermed for en tid også jeg) overhovedet er, står til troende. Derfor har Steen Ole Rasmussen fuldstændig ret i, at jeg nok får svært ved »at erklære den ganske verden krig«.
Det er jo dog i denne verden, og ikke i en eller anden religiøs/metafysisk/teoretisk/abstrakt/overnaturlig verden, vi skal finde alternativet til den nuværende ubæredygtighed.
Der må være noget i den ganske verden, der ikke skal erklæres krig mod, men som der tværtimod må indgås dialogisk vekselvirkning med.
Hvilket også er begyndelsen til et svar på læserbrevet med titlen Larsens sidste ord i den trykte udgave 1. augugst 2012. Hans Bredahl kommenterer mit Frie Ord: »Vejlegården, Enhedslisten og ... Revolutionen! Eller Den Store Omstilling – jævnt hen ad vejen? Eller hva’?« og noterer ironisk, at jeg må være »i slægtsskab med radikale højskolelærere, der tror, at faglige foreninger er meget gode for alle andre end dem selv. Han (altså undertegnede Larsen, el) siger således, at han ikke vil overlade noget ansvar til andre, som retteligen hører hjemme hos ham selv. Skulle man ikke bede ham give stafetten videre efter disse mange års tro tjeneste og håbe på, at han ikke får brug for hjælp fra Ældre Sagen eller andre frihedsberøvende og ansvarsforflygtende organisationer.«
Lidt aldersfascistisk krydderi er ikke at forsage. Hvis det ikke var, fordi jeg i det pågældende FO afviser enhver liberalistisk individualisme som svar på, hvad der er kaldt og kaldes socialistisk/socialdemokratistisk statsformynderi. I stedet anbefalede og anbefaler jeg som grundlæggende organisationsform en art andelsorganisering (kooperation) af i dag private såvel som offentlige virksomheder med én mand/kvinde én stemme til hver. Hvis sådan gensidig andelsafhængighed af hinanden ikke skulle være udtryk for, at man altid har ’brug for hjælp’ fra andre – også når ældre er sagen – hvad er det så?
Der er håb
Jeg har med andre ord brug for Informations læsere og bliver derfor opmuntret, når ’tråden’ efter seneste FO begynder på denne vis:
»Niels-Holger Nielsen Abonnent siger: Kære Ejvind–På din helt egen måde er du i stand til at holde fokus på det væsentlige. Lige så meget som jeg kan irriteres over flere af dine ekskurser, kan jeg påskønne (ikke nok) dig for din nødvendige fastholdelse af det basale. Tak, Ejvind. Denne kommentar er anbefalet af: John Fredsted.–Niels-Holger Nielsen siger: Ejvind er den dystopiske diskurs’ svar på vores håb. At have en modstander som ham er som at have en god ven i helvedet. Go on Ejvind.«
Tak i lige måde.
For sandheden er selvfølgelig også den stik modsatte: Den nedslående kendsgerning, at der ifølge mange af debattørerne er alt for få, der diskuterer, som gjaldt det liv eller død, hvad i alverden alternativet er–til det nuværende kapitalistiske systems ubæredygtighed? Skønt det jo gælder liv eller død. Læs blot det alarmerende link til en af verdens førende forskere, James Hansen fra NASA, som Niels-Holger Nielsen anfører i ’tråden’: Climate change is here–and worse than we thought
Alt det, som Enhedslistens bebudede, at en bæredygtighedskommission må komme med svar på. For der er håb. Fra helvedet. Fra lige her. I ’tråden’ så smukt formuleret af Niels- Simon Larsen:
»Det er jo heller ikke, fordi vi kommer hinanden meget nærmere ved at skrive her. Man kan få en vis fornemmelse af, at man ikke er helt alene, men de stramme regler forhindrer, at der sker noget videre. Det får sikkert nogle til at fravælge det som spild af tid. Jeg synes, at det er lidt af et mirakel, at der eksisterer disse tråde. Hvor gør der ellers det?«
Som noget i den ganske verden, der – lidt af et mirakel – ikke skal erklæres krig mod.
ejla@information.dk
",42.0,14. august 2012,"Der må være noget i den ganske verden, der ikke skal erklæres krig mod, men som der tværtimod må indgås dialogisk vekselvirkning med."
9656,/debat/2012/07/laeserbreve-25,Læserbreve,Informations Webredaktion," SF med stor indflydelse
Ole Thorbek, Værløse
Ole Riisgaard fra SF har helt ret, når han 28. juni udtaler, at regeringen burde have lavet skatteforlig med Enhedslisten, og at regeringsudspillets forringelser af reguleringen af overførselsindkomster var en fejl.
SF’s ledelse fortæller, at SF er med i regeringen, fordi det giver SF indflydelse. På den baggrund kan man undre sig over, hvorfor SF ikke brugte sin regeringsindflydelse til at fjerne reguleringsforringelser fra regeringens oprindelige udspil. Hvorfor brugte SF ikke sin regeringsindflydelse til at sikre en rød skattereform med Enhedslisten?
Det kan også undre, hvorfor SF’s skatteforhandlere fravalgte den mulighed at sikre sig hele folketingsgruppens tilslutning, inden den indgik aftalen om en asocial blå skattereform med V og K.
Pinligt svigt fra universiteterne
Mette Bock, uddannelsesordfører (LA)
Når Rigsrevisionen nu dokumenterer, at de studerende på humaniora og samfundsfag har meget få undervisningstimer, og at hovedparten af undervisningen ikke er forskningsbaseret, er der tale om et ledelsesmæssigt svigt.
Universiteterne har fået øget selvstyre og flere penge, men har ikke formået at omsætte det til uddannelse til højeste niveau. Situationen afspejler masseuniversitetets bagside.
Når hele 25 procent af en ungdomsårgang ifølge regeringens rigide målsætninger skal have en lang, videregående uddannelse, kræver det mere og anderledes tilrettelagt undervisning, hvis det faglige niveau skal opretholdes.
Universiteterne har kurs mod at blive store uddannelsesfabrikker som distancerer sig fra de universiteter, der uddanner til højeste niveau på basis af forskningsbaseret undervisning. Uddannelsesministeren bør kræve en handlingsplan fra universiteterne, der klart angiver, hvordan de vil sikre det faglige niveau.
EL får stor sidegevinst
Martin E. Nielsen, Aalborg
Uden at forklejne Enhedslistens forhandlingsteam og hovedbestyrelse, vil det nok være en god idé, om regeringen holder så længe, at de kan sende finanslovsaftalen til urafstemning.
Et sådant basisdemokratisk tiltag kan måske holde regeringen op på sit valggrundlag, efter at den har skamredet det repræsentative demokrati med en politisk linje helt forskellig fra den bebudede. Alle Enhedslistens medlemmer kan så som sidegevinst se frem til fornøjelsen af at modtage et hestehoved fra regeringens koordinationsudvalg.
Kvælende jogging i byen
Ole Timmer, Dronningmølle
Erik Skyum-Nielsen retter 22. juni en kritik mod Klaus Rifbjergs nye bog, Januar +, fordi forfatteren ikke værdsætter, at det er dejligt at løbe, og at det klarer hjernen, hvad kritikeren åbenbart oplever og har behov for.
Jeg forstår godt, at forfatteren gerne vil være joggere foruden, når han færdes ved Søerne i København, for joggere er jo en slags exhibitionister, der har det med, at opfatte stierne som deres personlige catwalk eller rettere løbebane.
Salig Broby-Johansen sagde, at man tænker godt med fødderne, han var fra en anden tid og ikke en jogger, men en vandrer, der blandt andet gik ned til Middelhavet, ikke rundt om Søerne.
Nu er det jogging, der er på mode, og det skal respekteres, selv om de lavtliggende stiers luft af benzin- og dieselos næppe er sundt at ventilere lungerne i, men det udtrykker trods alt en vitalitet, så længe det varer, nu hvor røgtobak næsten er forbudt. København er en forurenet by, der godt kan virke lidt kvælende.
SF’ere tvangsgift
Finn Andersen, Herlev
Efter Grundlovens paragraf 56 er folketingsmedlemmer kun bundet af deres egen overbevisning, når der skal stemmes i Folketinget. Det er derfor i strid med Grundloven, når SF nu vil tvinge medlemmer til at stemme for forslag, som de ikke er enige i, og samtidig truer dem med, at de må forlade partiet, og folketingsgruppen, hvis de nægter.
Når det gælder tvangsægteskaber, er der ikke tvivl om, at man hjælper og sikrer, at ingen skal tvinges til noget, man ikke ønsker.
Derfor: Hvis partierne vil have ret til at tvinge deres medlemmer til at stemme for forslag, som de ikke er enige i, må man ændre Grundloven, så tvangsafstemninger bliver lovlige.
Nyd de ekstra penge
Erik Nørregaard, Nexø
Hjertelig tillykke med de store skattelettelser til alle jer, der er så heldige, at I tjener mere end 400.000 kroner om året. Send en venlig tanke til dem, der finansierer en stor del af lettelserne, de arbejdsløse, kontanthjælpsmodtagerne og andre på overførselsindkomst – de har vel omkring en tredjedel af jeres indkomst.
Nyd de ekstra penge og lad være med at bekymre jer om det stærkt stigende antal familier, der bliver sendt på gaden, fordi deres økonomi ikke hænger sammen. Eller de mange arbejdsløse, der havner på kontanthjælp på grund af den halverede dagpengeperiode.
Glem også alle de nedslidte, der i fremtiden ikke kan gå på efterløn. Glem forringelserne inden for ældreplejen og børnepasning, der er en følge af, at 23.000 offentligt ansatte er blevet fyret det sidste år. Glæd jer over en regering, der tager hånd om de velbjærgede og lader resten betale festen! Hjertelig tillykke!
Stærkt kort
Sine Heltberg, Frederiksberg (S)
Ja, det er surt, at en rød regering flytter topskattegrænsen op og gennemfører mindre regulering af overførslerne, men man skal glæde sig over, at skattereformen forventes at give 15.000 nye job og gøre det mere attraktivt for flere i lavlønsgruppen at arbejde.
Det er nu engang udgangspunktet for den socialdemokratiske samfundsmodel, at man, så længe man kan, skal forsørge sig og sine, og nu får flere den mulighed. Det er glædeligt.
Og ja, de rigeste boligejere kunne godt have bidraget noget mere, men man må også bare anerkende, at brede politiske aftaler er værdifulde, og at mandaterne nu engang faldt sådan, at Danmarks sande liberale parti, radikale, fik så stor indflydelse.
Det samarbejdende folkestyre er Danmarks stærkeste kort i en verden, hvor populismen alt for ofte råder. Vi kan være stolte af at have politikere, der tør tage ansvar.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,2. juli 2012,Stærkt kort
5263,/debat/2014/04/mor,"Mor, hvor er du?",Sofia Rasmussen," 
	Da min stedmor var to år gammel, blev hun indlagt på sygehuset i længere tid uden sine forældre. Sådan gjorde man dengang. Jeg kan ikke huske, hvorfor hun blev indlagt, men hun har fortalt mig, at hun ventede og ventede på sin mor, og da moren ikke kom, besluttede hun sig for at dø.

	»Der var alligevel ikke nogen, der ville have mig,« siger hun.

	Min stedmor stoppede med at spise, og lægerne og sygeplejerskerne måtte made hende med sonde. Hun døde ikke, men da hun havde allermest brug for sin mor, var hun alene.

	Da jeg var knap tre år gammel, blev mine forældre skilt. Min storesøster flyttede med min mor, og jeg flyttede med min far. Det var i 1980’erne, og dengang var der ikke noget, der hed fælles forældremyndighed, siger min mor, når jeg spørger hende, hvorfor de valgte at skille os ad. Hun har fortalt mig, at det var min fars ønske at få mig, og at hun ikke kunne være bekendt at gøre krav på os begge, selv om det var hendes største ønske. Der er ikke nogen vindere i en skilsmisse, og hvad skulle de have gjort? Selv efter alle disse år har jeg ikke et svar.

	Men jeg ved, hvad det vil sige at vokse op uden en mor – selv om jeg så hende oftere end hver anden weekend, var på ferier med hende og cyklede hjem til hende i tide og utide for at spise toast og se Beverly Hills sammen med min storesøster. Det var ikke min mor, skadestuen ringede til, da jeg styrtede på cykel og fik hjernerystelse i 6. klasse. Hun var der ikke, da jeg fik min menstruation, og hun kunne ikke forsvare mig, da min stedsøster stjal min lyseblå hønsering, og det føltes, som om alle havde en mor på nær mig.

	Inderst inde tror jeg også, det er en sandhed, min mor gemmer i den mørkeste del af sig selv, og når jeg nævner det, er det, som om jeg tager en lommelygte frem og belyser noget, der ikke er forberedt på at blive undersøgt. Det er ikke kun mig, der har undværet noget – min mor har også undværet et barn.

	Skilsmisse er tabu

	Det er unaturligt at mangle sin mor, når man er et lille barn, og det er svært at undgå at føle skyld. Sådan var det for mig, og jeg tror, det er sådan for mange andre skilsmissebørn.

	Men der er ikke noget her i verden, der kun er én ting – heller ikke en skilsmisse. Jeg har fået store oplevelser, styrker og mange mennesker i mit liv foræret på grund af mine forældres skilsmisse: nye søskende, flere søskende, stedforældre og flere bedsteforældre. Relationer og kærlighed, der løber i mine blodbaner, og som har været med til at danne grundlaget for det menneske, jeg er i dag.

	Men det var ikke altid nemt at have en stedmor. Hun mindede mig om, at jeg ikke havde min mor, mens mine sted- og halvsøskende havde deres.

	Ofte følte jeg, at jeg var en lidt irriterende bagage, som min far havde med, og det ensomme sted mellem at høre til og alligevel ikke høre til tror jeg, de fleste skilsmissebørn kender.

	Det gav ingen mening for mig, at min storesøster måtte have min mor, mens jeg ikke måtte, og fordi skilsmissen i mange familier er et tabu, snakkede vi heller ikke om jalousi og vrede og misundelse. Tilbage var bare at føle, at det måtte være min skyld. Det var den eneste måde, jeg kunne skabe mening.

	Dengang havde jeg en forestilling om, at min far ville blive ked af det, hvis jeg fortalte ham, at jeg savnede min mor. Som om det automatisk ville fjerne al den kærlighed, vi havde for hinanden, og fordi jeg ikke ville gøre ham ked af det, holdt jeg det for mig selv. Et tabu er en forfærdelig byrde for et barn. Det er for meget tavshed at bære på, og da savnet ikke eksisterede i sprog uden for min krop, var der kun mig selv at stille til ansvar for det.

	Jeg tænker på, hvor mange andre børn, der vokser op med en ansvarsfølelse, der ikke er deres. Jeg tror, det er for mange.

	For nogle år siden ringede jeg til min far og spurgte, hvordan de havde besluttet, at min søster skulle flytte med min mor, og at jeg skulle flytte med ham, men han kunne ikke rigtigt huske det. Han svarede, som om det var en hverdagsagtig ting, jeg spurgte ind til. Som om jeg havde spurgt ham, hvilke rugbrødsmadder han havde givet mig med i skole en tilfældig dag i 3. klasse.«

	Farlige følelser

	Mens jeg skriver, kommer jeg til at tænke på en forfatter, der engang har sagt, at hun kan tåle alt, så længe det er sandheden. Jeg tror, det er rigtigt for de fleste mennesker, så længe den sandhed er sagt i kærlighed. Jeg ville ønske, mine forældre havde været en del af min verden, som den var, når den bestod af savn og skyld – at vi kunne have delt den på en eller anden måde, så den ikke havde været så ulideligt min egen. Jeg ville ønske, at vi havde udviklet et sprog sammen for at møde hinanden der, hvor vi var allermest sårbare, så jeg allerede dengang havde forstået, at kærlighed er netop det. Jeg har søgt efter det sprog mange steder i løbet af mit liv, og det var først, da jeg for to år siden startede i terapi, at jeg forstod, det var min egen opgave at lære det.

	Det var også først i terapi som voksen, at min stedmors oplevelse på hospitalet kom til hendes bevidsthed; de største traumer gemmer vi langt væk for overhovedet at være i stand til at overleve.

	Min stedmor har fortalt mig, at hun stadigvæk kan have svært ved at sove alene, og jeg tænker på, hvordan hun allerede som baby lærte, at verden kan være et utrygt sted, hvor mennesker, man elsker, pludselig forsvinder: Det ene øjeblik lukker man sine øjne, det næste øjeblik er de væk.

	Det er ikke bare mine forældre og mig, der har haft svært ved at tale sammen om de ting, der gjorde ondt. Det er vanskeligt for de fleste af os, fordi vi allerede meget tidligt lærer, at det er farligt territorium. De svære følelser peger vores mest hemmelige traumer ud, og dem har vi ikke lyst til at beskæftige os med. I stedet skaber vi familier og samfund med tabuer så store, at hverken daginstitutionerne, uddannelsesinstitutionerne, arbejdspladserne eller medierne tør beskæftige sig med dem. Det er svært at vise følelser i vores samfund.

	Men et menneske består ikke bare af lys og glæde – det rummer også vrede, sorg og misundelse, og ligesom fransk eller engelsk er et menneskes dybde et sprog, vi skal lære og øve med stor grundighed.

	Børn tilpasser sig

	Som børn er vi afhængige af vores forældre, og derfor tilpasser vi os. Min stedmor måtte på et tidspunkt stoppe med at græde og affinde sig med, at hendes mor ikke var på hospitalet. På samme måde måtte jeg affinde mig med, at min mor ikke var i mit liv på samme måde som før skilsmissen.

	Vi bestemmer ikke over vores opvækst. Vi har ingen indflydelse på, om vores mor og far elsker hinanden, eller om vores far får en ny kæreste, vi skal dele badeværelse med, men vi bestemmer over vores eget liv, når vi bliver voksne, og det er muligt at hele barndommens sår.

	Det er ikke sikkert, at der kommer færre skilsmisser i fremtiden. Men hvis vi alle turde kigge nærmere på vores egen fortid og lære dybden af os selv at kende, vil vores samfund i det mindste have modige forældre, der vil være i stand til at tale med deres børn om de svære følelser, fordi de er i stand til at rumme dem selv.

	Det er i hvert fald mit håb.

Sofia Rasmussen er marketingansvarlig og tekstforfatter




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",2.0,10. april 2014,"	Det er unaturligt at mangle sin mor, når man er et lille barn, og det er svært at undgå at føle skyld. Sådan var det for mig, og jeg tror, det er sådan for mange andre skilsmissebørn."
1285,/debat/2015/11/nye-kampfly-nedprioritering-arktis,Nye kampfly er nedprioritering af Arktis,Aleqa Hammond," Under den canadiske valgkamp lovede den nyvalgte premierminister, Justin Trudeau, at han vil standse det forestående canadiske køb af F-35 Joint Strike Fighter-kampflyet. I stedet vil Trudeau købe billigere fly og investere de overskydende midler i at opgradere den canadiske flåde.
Kampflykøbet spillede – modsat ved det danske Folketingsvalg i juni – en central rolle i den canadiske valgkamp. For investeringens størrelse og karakter har fået canadierne til at spørge, hvilken rolle de ønsker at spille i verden. Ifølge Trudeau bør canadiske kampfly først og fremmest kunne forsvare Canada. Derfor har man ikke brug for at investere i et stealth-fly, der primært kan anvendes til angreb.
Danmark står også over for en investering i nye kampfly, og Danmark overvejer at investere i F-35. Ligesom i Canada vil investeringen have afgørende betydning for det danske forsvar i de næste 20-30 år. Og ligesom i Canada er det derfor nødvendigt for Danmark at finde ud af, hvilken rolle Danmark skal spille i verden.
I Grønland følger vi den danske beslutning om køb af kampfly tæt. For vi står i samme situation som i Canada. Idet USA ikke er en militærtrussel for Canada, henviser Trudeau til betydningen af at kunne håndhæve den canadiske suverænitet i Arktis. Det formål egner F-35 sig ikke til.
Ingen billig løsning
I dag mangler det danske forsvar de helt basale midler til at varetage det danske ansvar og løse opgaverne i Arktis tilfredsstillende.
Mens man i Danmark diskuterer beredskabsresponstider i minutter, diskuterer vi i Grønland i timer. Derudover er der i nattetimerne en helikopter, der skal dække hele Vest- og Sydgrønland. Det er en strækning på omtrent 1.500 km. Om dagen har vi to helikoptere. I Nordgrønland og Østgrønland er der slet intet redningsberedskab.
I sommer observerede satellitter et olieudslip ud for den grønlandske østkyst. Det tog den danske flåde fem dage at ankomme til området. Der er ikke nogen simpel billig løsning. Behovet for omkostningstunge investeringer i materiel både til luft og til søs er tydeligt.
Rigsrevisionen rettede allerede en opsigtsvækkende kritik af det danske forsvars indsats i Arktis for over to år siden, men vi venter stadig på, at Forsvarsministeriet skal fremlægge deres anbefalinger til en forbedret indsats.
Imens er feltet af potentielle kampfly blevet reduceret til to. Et af de mulige fly er F-35.
Det er på tide, at Danmark følger Canadas eksempel og overvejer, hvad man vil anvende sit forsvar til.
Klart signal
For F-35 er et meget dyrt fly, der ikke egner sig til at varetage det danske forsvars opgaver i Arktis. Samtidig er investeringen så stor, at der næppe vil være overskud til at foretage de meget tiltrængte opgraderinger af udstyr og beredskab i Grønland. Arktisk Kommando står for suverænitetshåndhævelsen over Grønland, og kystvagten står for store udfordringer for at kunne leve op til forpligtigelsen i takt med, at der er større trafikale aktiviteter til søs i Grønland.
Rigsfællesskabet skal have et beredskab og en Arktisk Kommando, der er rigsfællesskabet værdigt og stolt.
Hvis Danmark beslutter sig for at vende sig væk fra Arktis og prioritere sin indsats og sine ressourcer andre steder i verden, er det et meget klart signal til Grønland.
I en tid hvor alle andre lande prioriterer Arktis med deres tilstedeværelse, med fremsigtede investeringer, kan det være svært at se, hvad Danmark vil med Grønland, den Arktiske del af Rigsfællesskabet.
Aleqa Hammond er tidligere formand for Siumut-partiet og Grønlands Landsstyre.
",16.0,21. november 2015,"Rigsrevisionen rettede allerede en opsigtsvækkende kritik af det danske forsvars indsats i Arktis for over to år siden, men vi venter stadig på, at Forsvarsministeriet skal fremlægge deres anbefalinger til en forbedret indsats."
5548,/debat/2014/02/venstrefloejen-mangler-visioner-isaer-smaa,Venstrefløjen mangler visioner – især de små,Jørgen Goul Andersen," 
	Venstresiden af dansk politik – de partier, man engang kaldte arbejderpartier – har det ikke godt. Ganske vist har Enhedslisten en tilslutning, ingen havde drømt om, men til gengæld oplever S og SF et vælgermæssigt mareridt.

	For nøjagtig tre år siden – i februar 2011 – toppede S og SF i meningsmålingerne med sammenlagt 45,5 procent, ifølge Søren Risbjerg Thomsens beregninger i Altinget. I dag er tilslutningen halveret. Efter DONG-sagen har de to partier ligget til sammenlagt 22-24 procent.

	Det er en ringe trøst, at det kortvarigt var endnu værre, da sagen om de udfaldstruede dagpengemodtagere eksploderede for knap et år siden. I april 2013 nåede S og SF tilsammen ned på 20 procent. Men måned efter måned siden valget i 2011 har meningsmålingerne vist blåt flertal.

	Hvis nogle havde ventet, at krisen skulle få os til at indse den rå og uregulerede kapitalismes forbandelser og sociale uretfærdighed, er de blevet skuffede. Snarere kunne det se ud til, at krisen har gjort vælgerne mere blå.

	Det er paradoksalt, at en stærk økonomi som den danske først skulle køres i hegnet af en selvskabt bolig- og kreditboble for dernæst at hænge fast i en af de længste kriser i den vestlige verden efter 1945. Danmark hører til den internationale elite på økonomiske nøgleparametre som offentlige finanser, betalingsbalance, osv. Stik modsat Sydeuropa, og stik modsat den danske krise i 1980’erne.

	Det burde næsten ikke være muligt at ende i krisens blindgyde, men der har manglet en kriseforståelse og krisestrategi, der kunne præcisere problemet og anvise alternative veje. Der er dårligt nok ført krisepolitik.

	I stedet har man gennemført de langsigtede planer, der blev udviklet før krisen, men lagt i skuffen pga. politisk modstand. I den udstrækning, der er ført krisepolitik, er det blevet en kopi af den europæiske med hårdhændet reform- og sparepolitik og øget ulighed til følge. Det har sendt Danmarks BNP 10 pct. bagud i forhold til Sveriges. Eksporten er gået lige så godt som i Sverige, men i Danmark er den indenlandske økonomi gået i stå.

	Hvad har det så med vælgerudviklingen at gøre? Umiddelbart ikke så meget. Det er mere jordnære faktorer, der er afgørende. Repræsenterer partierne vælgernes holdninger? Kan politikerne løse de problemer, der trænger sig på? Men manglen på krisestrategi og vælgervandringerne hænger måske alligevel sammen.

	Dumper gang på gang

	Skal man forstå vælgerudviklingen, er den gængse opdeling i rød og blå blok vildledende. I stedet burde man hæfte sig ved, at Enhedslisten og Dansk Folkeparti tilsammen tegner sig for over 30 procent af vælgerne, og at mange S-SF-vælgere ikke ved, hvad de vil stemme på – hvis de overhovedet vil stemme. Det sidste tyder på, at S og SF har et vist mobiliseringspotentiale. Men nok så meget tyder det på utilfredshed og skuffelse.

	Vælgerne er ikke drevet højreover af krisen. De er blevet mindre grønne – og indvandrerpolitikken har tabt interesse – men de er ikke blevet mindre lyserøde. Som nævnt stod S og SF til 45,5 procent i meningsmålingerne i februar 2011. Med 3,5 procent til Enhedslisten var det tæt på rødt flertal.

	Men S og SF dumpede. Faktisk i to omgange. Først formåede de ikke at forsvare deres økonomiske politik. Valgkampen blev en kold afvaskning, og S+SF blev sendt ned til 34 procent. Dernæst droppede de denne politik – og røg ned på 20-25 procent. De skuffede vælgere udgør tre nogenlunde lige store klumper – de er gået til Enhedslisten, Dansk Folkeparti og ved ikke/vil ikke stemme.

	SF kan næsten ikke undgå at blive styrket lidt af, at partiet er ude af regeringen – selv om partiets exit var maksimalt uelegant. SF burde kunne opfange nogle af de hjemløse vælgere, der flyder rundt på den store åbne plads i det politiske landskab, hvor S og SF befandt sig tidligere.

	Det forudsætter dog, at partiet kan frigøre sig fra Christiansborg og forholde sig mere til vælgerlandskabet end til det politiske landskab på Christiansborg – eller vælgerlandskabet set fra Christiansborg. For disse landskaber har bevæget sig faretruende langt væk fra hinanden, og det har sammen med krisen bidraget til voksende politisk mistillid.

	Frustrationer fortsætter

	Selv om det skulle lykkes SF at finde tilbage til vælgerne, bringer det ikke landet nærmere en ny krisestrategi, og det fjerner næppe vælgernes frustrationer over manglende løsninger på krisen. Til gengæld kan det afhjælpe vælgernes følelse af ikke at være repræsenteret – og måske også hjælpe Socialdemokraterne til at genfinde sin identitet. Venstresiden mangler stadig en fortælling om krisen og en tilhørende økonomisk strategi. I Danmark gælder det dog begge fløje. Både blå og rød blok troede nemlig, konkurrenceevnen var hovedproblemet – selv om eksporten er den eneste del af økonomien, der har klaret sig, og selv om overskuddet på betalingsbalancen i 2013 nåede over syv pct. af BNP. Forvirring og identitetsproblemer er dog mest udtalt på venstresiden, og det rækker ud over krisediagnoser. Identitetsproblemer og vælgersvigt genfindes hos socialdemokratierne i flere lande. Det kunne være nærliggende at se det som udslag af bredere samfundsændringer: Socialstrukturelle ændringer med færre arbejdere, eller globaliseringens udfordringer. Sådanne analyser har floreret i socialdemokratiske kredse i Europa. Socialdemokratierne er gået på jagt efter middelklassevælgere (i Danmark efter ’blå Bjarne’) – men med ringe succes. I stedet har man skuffet traditionelle vælgergrupper, der ofte har følt sig bedre repræsenteret af partier a la Dansk Folkeparti.

	Flere partier har også flirtet med nyliberale økonomiske og socialpolitiske strategier. Typisk uden vælgermæssig eller økonomisk gevinst. Måske skyldes det en intellektuel arv fra Tony Blair. Men Blair var et svar på de helt særlige problemer, Labour-partiet var gerådet ud i. Blair var ikke langtidsholdbar i Storbritannien og kunne ikke overføres til andre europæiske lande.

	S-’classic’ efterspørges

	Man kan undre sig over forvirringen. Intet tyder på, at socialdemokrati ’classic’ er mindre efterspurgt end tidligere – det lever Dansk Folkeparti højt på. At kombinere klassisk socialdemokratisme med en ansvarlig økonomisk politik fandt man i Danmark ud af i 1990’erne. Man formåede endda at overbevise vælgerne om det.

	Her kom indvandrerpolitikken så på tværs. Men i dag er det emne trængt i baggrunden. Der er dog en fællesnævner for økonomisk politik, indvandrerpolitik, og i øvrigt også kriminalitet. Fællesnævneren er tryghed. Ikke kun den enkeltes tryghed, men også ønsket om et trygt samfund. Det var f.eks. derfor, bekymringen for de udfaldstruede dagpengemodtagere havde uventet stor appel langt ind i de borgerlige vælgeres rækker.

	Det er trygheden, Socialdemokraterne har svigtet. Det har skadet partiet politisk. Og det har nok også skadet landet økonomisk her og nu. Danmarks økonomiske problem, sammenlignet med Sverige, er svigtende forbrug og boliginvesteringer, ikke svigtende eksport.

	Man kan godt diskutere, om partierne til venstre for midten mangler de store visioner. Men deres problem lige nu er, at de mangler de små. Især en trygheds- og velfærdsvision, som i dag også synes økonomisk påkrævet, hvis man skal fjerne bremseklodserne på dansk økonomi.

Jørgen Goul Andersen er professor ved Institut for Statskundskab ved Aalborg Universitet




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",26.0,1. marts 2014,En artikel pr. redaktion - sendt til jer hver søndag
13024,/debat/2010/12/laeserbreve-6,Læserbreve,Informations Webredaktion," VUC-misbrug
Tine Mathiassen, København
67 pct. af VUC's elever er under 30 år. En del af dem går der, for at tage de fag de fravalgte i gymnasiet.
Det er nemlig således, at mange vejledere nu fortæller kommende gymnasieelever, at de ikke skal tage de fag, de har brug for, for at komme ind på deres ønskestudie!
I det danske uddannelsessystem har man nemlig kun én chance, for at opnå et snit der er højt nok til at komme ind på den ønskede uddannelse. Så hvis man f.eks. vil være læge, er det dumt at vælge fysik-matematik-linjen på gymnasiet, for den er kendt for at være svær og give lavere karaktere. Derfor bliver eleverne rådet til at tage alle de 'nemme' fag, så de kan få et højt snit. Efterfølgende kan de så tage et ekstra år på VUC, og få de fag de mangler for at komme ind. Total ressourcespild!
De elever, der ikke fik dette råd, de har ikke mulighed for bare at tage et år ekstra. De må enten acceptere aldrig at komme ind på deres drømmestudie, eller også må de tage alle tre år om, for det er næsten umuligt at blive optaget på kvote 2.
Hvis de unge fik mulighed for at forbedre bare et enkelt fag eller to efter studentereksamen, kunne de gå efter deres drømme, mange ville kunne komme direkte ind på deres studier, og VUC ville spare penge!
Næse til Reimann
Leif Hellqvist, Tureby
Københavns politidirektør, Johan Reimann, bør få en næse så stor, at han »kan lugte sig selv i nakken«, som han i sin tid advarende sagde til Erik Ninn Hansen.
Stop Løkkes euro-solderi
Ole Thorbek, Værløse
Der er næppe nogen, der i dag vil bestride, at euroen er et fejlslagent projekt. En fælles valuta for lande med vidt forskellig økonomisk udvikling, og konvergenskrav der betyder nedskæringer og arbejdsløshed i stedet for økonomisk vækst.
Stadig flere eurolande er på randen af statsbankerot, og befolkningerne protesterer med god grund imod regeringernes EU-dikterede nedskæringer, der kun forværrer den økonomiske krise.
I stedet for at bruge penge på at skabe en økonomisk vækst, der kan få landene ud af krisen, prøver eurolandene febrilsk at pumpe formidable milliardbeløb i særlige mekanismer, der skal forhindre statsbankerotterne. Heldigvis har den kloge danske befolkning - trods ukloge råd fra en bred vifte af mindre kloge politikere - sikret, at Danmark ikke er medlem af euroen. Det er derfor helt uacceptabelt, at den danske regering vil pumpe penge ind i en særlig fond, der skal rage kastanjerne ud af ilden. Regeringen skylder at redegøre for, hvilke velfærdsforringelser den vil påføre den danske befolkning for at finansiere et dansk bidrag til eurofonden.
Politisk bestillingsarbejde
Rune Møller Stahl, København
Dansk Folkeparti har stillet forslag om at oprette et dokumentationscenter for marxismens forbrydelser. Det repræsenterer et forsøg på at misbruge forskning til at stemple DF's politiske modstandere gennem et tydeligt ideologisk motiveret projekt, hvor konklusionen er skrevet på forhånd.
Partiet har tidligere forsøgt at gøre det samme med deres særbevilling til Bent Jensens koldkrigscenter. Det væsentligste resultat var de usande anklager mod Jørgen Dragsdahl.
Den slags politisk styret forskning, ville passe meget godt til Sovjetrusland under Stalin. Men det hører ikke hjemme i et demokrati. Hvis vi vil sikre fri forskning, kan vi ikke tillade, at et politisk parti på den måde kan bestille de forskningsresultater, de ønsker.
Desværre ser det ud til at DF endnu engang får flertal til at misbruge forskningsmidler til deres politisk motiverede heksejagt.
Det eneste håb, man kan have, er, at der ikke findes historikere i Danmark med så lille faglig selvrespekt, at de vil lave DF's bestillingsarbejde.
Sandheden er det første offer
Bertel Haarder, indenrigs- og sundhedsminister (V)
Der er fremgang for seks ud af otte kræftformer, og fremgangen er på godt 7 pct. Det viser tallene for, hvor mange der overlever kræft et og tre år efter, patienter er begyndt i behandling for kræft.
Alligevel har mange medier ukritisk viderebragt B.T.'s misvisende historie om, at der ikke er sket fremgang i overlevelsen for seks ud af otte kræftformer.
B.T. bruger kun tallene for overlevelse fem år efter, kræftbehandlingen er gået i gang. Avisens historie er altså baseret på patienter, der fik diagnosen kræft i 2004 - det var før, regeringen og DF vedtog Kræftplan II.
Ingen medier har villet rette historien på trods af henvendelser om de rigtige tal. I stedet bruger man kræfterne på at beskylde Løkke for at lave fejl og ikke have læst på lektien.
I denne uge er der kommet nye tal fra det såkaldte dødsårsagsregister, og de viser, at antallet af danskere, der dør af kræft, er faldet med 9 pct. over de sidste ti år. Vi behandler 60.000 flere kræftpatienter om året.
Kræftområdet er blevet tilført knap 1,8 milliarder kroner ekstra årligt i 2010 i forhold til i 2001. De bruges bl.a. på pakkeforløb, så man er sikret hurtig udredning og behandling på screening for bl.a. brystkræft. Det betyder, at flere kræfttilfælde bliver opdaget tidligere.
Dertil kommer, at regeringen har øget regionernes mulighed for at investere i kræftapparatur. Endelig har vi lanceret den nye Kræftplan III, der bl.a. indfører screening for tarmkræft og pakkeforløb for uklare diagnoser og tilfører yderligere 800 millioner kroner til kræftområdet over de næste fire år. Når Kræftplan III er fuldt udrullet, tilfører den over 500 millioner kroner ekstra om året.
Julemanden uden gaver
Holger Terp, Hvidovre
Martin Henriksen (DF) mener, at julemanden kommer, trods de nye pointsystemer på udlændingeområdet. Så sandt! Men han har ikke så travlt i år, for han kommer uden gaver.
De mange nyfattige skal ikke forvente at blive begavet, og dem, der tror sig rige, vil opleve, at han kommer med regninger helt frem til påske.
Pressen kvæler debat
Per Thygesen-Poulsen, Sorø
Partidisciplinen strider mod Grundloven, skriver Rune Lykkeberg (18. december). Helt enig! Men det er ikke kun partiernes fejl. Medskyldige er journalisterne. De skjuler ikke uenighed, de kriminaliserer den. Hvis der i et parti foregår en livlig, åben og bred debat, er partiet i journalisternes optik i krise. Hvem stemmer på dem, når de ikke engang selv er enige?
Hvis medlem A har én opfattelse af, hvordan man fremmer det fælles mål, og medlem B en anden, røber det indre splid. Og lader B sig overbevise af A, har han ifølge pressen svigtet sine idealer.
Det interessante er ikke, hvem der har ret, men hvad der styrker, henholdsvis svækker regeringen. Pressen er med få undtagelser skingrende ligeglad med meningen, den interesserer sig kun for magten.
Kan man sniglytte til den demokratiske debat, få en af deltagerne til at røbe sig, finde en lækage i sikkerhedssystemet, har man et scoop. At drøftelserne netop er meningen med demokratiet, kan man ikke bruge til noget.
Det tvinger partiledelsen til at lægge låg på debatten. Nødvendige diskussioner foregår i dølgsmål bag lukkede døre. Og det strider ganske rigtigt mod Grundloven, som siger, at Folketingets medlemmer ene er bundne ved deres overbevisning.
Urolige har selv et ansvar
Malte Philbert Jessen, Charlottenlund
Information bragte den 17. december en artikel om to unge drenge, der havde lavet en masse lort i folkeskolen. Gør noget ved al den stillesiddende undervisning, lyder deres bud på en ordentlig folkeskole.
Men hvad så med de elever der gerne vil have lærerig undervisning, hvor man sidder pænt på sin plads og gør, hvad læreren beder om? Hvad med dem, der ikke kan holde idræt og udeliv ud? For de findes faktisk, hr. Maach og Youssef. Skal de bare indrette sig efter jeres præmisser, selvom det faktisk er jer, der ødelægger undervisningen? Skal de bare lave en masse socialt idræt og udeliv, selvom de ikke kan holde det ud?
Når man som jer laver en masse lort, må man altså selv tage et ansvar og prøve at opføre sig anstændigt, i stedet for at råbe op om at lave skolen til en social idrætsting. Man går i skole for at lære, ikke for at spille fodbold og lege med kasser.
Asylbørn
Finn Schousboe, Jægerspris
Læserbrevet Asylbørn af Tina Luthon den 17. december var ligesom et frisk pust- nå, måske ikke lige frisk - fra en anden verden. Tak til debatredaktionen for at bringe læserbreve, der viser mangfoldigheden i menneskers holdninger. At brevet naturligvis kunne være indsendt af en betalt skribent fra et fremmedfjendsk politisk parti, gør det ikke meget mindre interessant.
Luthon mener, at forekomsten af asylsøgende børn er forældrenes skyld, og at de derfor ikke rager danskerne. Hvis man fortsatte denne argumentation, kunne man f.eks. om Læger uden Grænser sige, at syge og underernærede børn i f.eks. Afrika er forældrenes skyld, og danske læger derfor ikke bør rejse derned og levere frivilligt lægearbejde. Spændende!




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,21. december 2010,De 5 artikler I har brugt mest tid på
4378,/debat/2014/08/pia-kjaersgaard-indkaldt-moede-virkeligheden,"Pia Kjærsgaard, du er indkaldt til møde med virkeligheden",Niddal El-Jabri," Pia Kjærsgaards angreb på tørklæder har fået mig til at reflektere over mine egne fordomme over for Danmarks minoriteter og andre, der stikker lidt uden for normen. Fordomme, der i de senere år er vendt helt på hovedet. Den slags sker nemlig, når man tør tale med dem, der synes så langt fra en selv, fremfor at nøjes med at betragte dem på tv-skærmen eller i avisspalterne.
Jeg er vokset op i Lystrup nord for Aarhus, mere præcist white trash-kvarteret Elstedhøj. Blandt mine barndomsvenner var Tomos Kent og Fede Henrik. De var lidt bedre end jeg til at lave sjov i gaden.
Der var også Lystrups hårde kerne, lidt ældre end jeg, Knallert Mike, Ray, Jackie osv. Når jeg hører om utilpassede unge med anden etnisk baggrund, der generer lokalsamfundet, begår hærværk, tyveri og så videre, kan jeg ikke lade være med at tænke på, at det var præcis det samme lort, jeg var vidne til i Lystrup. Gerningsmændene var bare hvide, og man hørte aldrig noget om dem i medierne.
Lystrup husede også de gamle rockere Nordstjernen. De var vokset fra drengestreger, men en gang hvert andet år gik de amok med bodegaskyderier ved højlys dag. Det var også utrygt. Endelig var der nogle gamle vikingeagtige typer, der havde lagt alt lortet bag sig. To af dem, Pepsi og Stekker, tog mig under deres vinger. Jeg havde netop mistet min far til kræften, og i en tid, hvor det var nemt at falde for gruppepres, gav de mig noget at gå op i: et ’fitnesscenter’ – eller lad os bare kalde det et jernrum, de havde skabt i kælderen i den opgang, hvor jeg boede.
Vi kom hinanden ved, fordi jeg en dag lidt modigt tilbød at hjælpe med at male jernrummet. Jeg tror, de var lige så overraskede som jeg, over det nye venskab. Vi var fra to forskellige verdener. At tilbyde at svinge malerkosten var mit første spæde tilløb til, at overkomme afstanden til folk, der ikke er helt lige som jeg.
Racisterne forsvandt
Efter tabet af min far fik jeg mulighed for at tage 10. klasse på privatskole. Den krævede disciplin og engagement. Magtede man ikke det, kunne man ikke være der.
En morgen, da jeg mødte ind, stod min klasselærer, Ivan Storgaard, tidligere stolt militærmand, ved porten og meddelte mig følgende:
»Niddal El-Jabri, klokken nul neine tredive møder De i lokale XX. Her vil alle Deres lærere gerne tale med Dem.«
De sad der fandeme alle seks. Og i 30 minutter måtte jeg lægge øre til, at jeg var uengageret og opmærksomhedskrævende. Syv dage senere klokken nul neine tredive gentog seancen sig.
»Vi fornemmer, at du ikke har forstået alvoren i det, vi siger,« lød meldingen.
Jeg blev så arrig. Så magtesløs. Det var jo racisme! Og jeg anklagede dem for det.
De tog det helt køligt og mente, at i så fald måtte vi lave en politisag ud af det.
Shit! Den havde jeg ikke set komme! Jeg bad om betænkningstid.
Man vælger selv
14 dage senere gik jeg hen til Ivan Storgaard i skolegården.
»Ivan Storgaard, klokken nul neine tredive vil jeg gerne se Dem og de andre lærere i lokale XX,« meddelte jeg. Han så på mig med store øjne og et lille smil, og bekræftede mødet. Der sad jeg, da de alle seks kom ind.
»Jeg vil gerne takke jer. Den sidste måned har været en personligt udfordrende rejse, men jeg føler, at jeg har forstået, hvor I gerne vil hen: Man vælger selv, hvordan man gerne vil behandles.«
Det udgangspunkt har gjort det nemt for mig at skabe gode relationer til alle, jeg møder på min vej. Jeg møder aldrig racister, men jeg møder af og til mennesker, der enten aktivt har valgt at opføre sig destruktivt eller ganske enkelt misset pointen om, at man selv bør tage ansvar for sine livsanskuelser og de konsekvenser, de får. Sådan en person lignede Pia Kjærsgaard, da hun fremturede med sit tørklædeforbud.
Fordommene faldt sammen
Tro mig, jeg forstår godt, hvor Pia Kjærsgaards afstandtagen til tørklæder kommer fra. Jeg har selv været ved at svømme over af fordomme skåret over samme læst.
Min opvækst i Aarhus gav mig indtryk af, at jeg var noget nær Danmarks eneste velintegrerede dreng med arabiske og muslimske rødder. True story. Alle mine venner, bekendte og folk omkring mig har altid været det, jeg i denne kontekst må kalde, helt danske. Vi så og hørte de samme ting, eller sagt på en anden måde, det var de samme ting i samfundet, vi ikke så, hørte og kom i berøring med, såsom arabere; muslimer; kvinder, der bærer tørklæde; folk, som ikke drikker osv. Mine hvide venners fordomme var mine fordomme.
Altså indtil den dag jeg besluttede mig for at snuse til en konference i Dansk Ungdoms Fællesråd. Der stod jeg med 50 andre velbegavede, arabiske, tyrkiske, kurdiske, afghanske, danske, somaliske unge. Flere af dem med muslimsk baggrund, nogle kristne og andre ateistiske. Nogle af dem talte bedre danske end jeg. Jeg var mildt sagt overrasket. På kun tre dage blev mine fordomme gjort til skamme.
Og der midt i mængden var hun. Natasha al-Hariri. Hun, min hustru. Min sjæleven. Den eneste ene. En arabisk pige med tørklæde.
Før jeg mødte hende, havde jeg svoret, at jeg aldrig vil gifte mig med en pige, der bærer tørklæde. Det var ganske enkelt utænkeligt for mig, at vi kunne have noget tilfælles. Hendes livsanskuelse måtte være lysår fra min. Tørklædet sagde det hele, troede jeg.
Natasha har en tatovering på sin højre underarm. Det var den, der fangede min opmærksomhed. Arabisk, muslimsk, tørklædebærende pige med en tatovering? HOLD NU OP! Jeg kunne ikke få det til at gå op. Hvordan var det muligt?
Så jeg spurgte ind til det. Mobiliserede det samme mod som dengang med jernrummet. Den snak, som begyndte der, er aldrig hørt op. Det slog gnister. Den dag, det øjeblik, var sidste gang, jeg bemærkede hendes tørklæde.
Følelsen som argument
Natasha er ikke undertrykt. Ingen har pålagt hende at bære tørklæde. Det er et valg, hun har taget. Tørklædet er en del af hendes identitet. Det er hendes trade mark.
I mange år forbød hendes forældre hende faktisk at tage det på. De mente ikke, hun var moden nok til at træffe og bære den beslutning. I dag er det eneste negative ved hendes tørklæde, at det får nogle mennesker til at betragte hende som underlegen.
Jeg siger ikke, at der ikke findes piger derude, som er tvunget til at bære tørklæde imod deres vilje. Det er jeg sikker på, der gør. Men det problem fortjener at blive håndteret og debatteret på lige vilkår med andre sociale udfordringer i danske hjem.
Jeg synes i det hele taget, at debattørerne springer over, hvor gærdet er lavest i de her forbudsdiskussioner. Pia Kjærsgaard begrunder sit ønske om forbud med en følelse inde i sig selv. Hun føler sig provokeret. Tænk, hvis vi lavede forbud, hver gang en politiker følte sig provokeret?
Kjærsgaard tror, at der er mange, der har det som hende. Jeg har skrevet om emnet på min Facebook-væg og høstet tæt på 8.000 likes, så jeg ved, at der findes en del danskere, der slet ikke mener, at tørklæder er noget, staten skal blande sig i.
Jeg er den stolte ægtemand til dette pragteksemplar af en kvinde, en hustru, en mor. Hun fortjener at blive set som det gode og ærlige menneske, hun er.
Det gælder hende, og det gælder alle mennesker, som bærer påklædning af religiøs karakter. Uanset religion.
Jeg tror på, at Danmark er bedre, end det land Dansk Folkeparti tager os alle sammen – de ’helt danske’, de andre danskere og ikke mindst alle de religiøse danskere – til indtægt for.
Måske ville Pia Kjærsgaard også synes det, hvis hun turde møde nogen, der ikke var helt som hende selv.
Klokken er nul neine tredive, Pia K. Du er indkaldt til møde i lokale XX.
Måske du får lige så meget ud af det, som jeg fik.
Niddal El-Jabri er selvstændig




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",70.0,23. august 2014,Følelsen som argument
13008,/debat/2010/12/slut-hemmelige-faengsler,Slut med hemmelige fængsler,Tue Magnussen," Regeringen understreger, at den internationalt vil arbejde for at fremme menneskerettighederne. Da udviklingsminister Søren Pind (V) tiltrådte, udråbte han endog sig selv til 'frihedsminister'.
Men regeringens politik er præget af et fravær af globalt udsyn - bortset fra krigsførelsen i Afghanistan og total tavshed om FN's betydning for dansk udenrigspolitik.
Det gælder også FN's konvention mod tvungne forsvindinger, som træder i kraft i dag. Kort fortalt har konventionen stor lighed med FN's konvention mod tortur, grusom, umenneskelig eller nedværdigende behandling, som FN vedtog i 1984.
Den nye FN-konvention definerer, hvad man må forstå ved tvungen forsvinding - nemlig anholdelse, tilbageholdelse, bortførelse eller enhver anden form for frihedsberøvelse, som er foretaget af en statslig aktør, såfremt denne frihedsberøvelse benægtes eller den forsvundne persons skæbne eller opholdssted hemmeligholdes, så vedkommende placeres uden for retslig beskyttelse.
Konversionen forpligter de deltagende stater til at forebygge og bekæmpe tvangsforsvindinger. Den understreger et absolut forbud mod tvangsforsvindinger, som ikke kan fraviges hverken i krig eller under nødret. Tvangsforsvindinger er både i fredstid og i krig en forbrydelse, og de ansvarlige skal retsforfølges. Samtidig forbydes hemmelige fængsler, og nok så vigtigt må man ikke overføre personer til lande, hvor de risikerer tvangsforsvinding.
Et yndet våben
Tvungne forsvindinger hører til dagens orden i mange tredjeverdens lande. Men forsvindinger og hemmelige fængsler kendes også fra Europa, hvor den såkaldte krig mod terror har sat menneskerettighederne under pres.
Efter ratifikationen vil også den danske stat have pligt til at retsforfølge formodede ansvarlige for tvungne forsvindinger, når overtrædelsen er begået på dansk område - hvilket inkluderer danske militærbaser i udlandet.
Konventionen er også aktuel, når CIA bruger dansk luftrum til transporter, og man kan håbe, at den kan blive et godt redskab til at bekæmpe CIA's overførsler af terrormistænkte til torturvenlige stater.
Daværende udenrigsminister Per Stig Møller (K) underskrev i 2007 konventionen. Men her tre år efter har Danmark stadig ikke ratificeret den. I mellemtiden har Irak afleveret sin ratifikation. Det er naturligvis godt, at landet dermed sikrer konventionens ikrafttræden 23. december. Men uden smøl kunne Danmark, som det 20. og udslagsgivende land have markeret sig internationalt.
Statsministerens nytårstale kunne være en god lejlighed til at melde ud, at man vil bakke op om Enhedslistens beslutningsforslag om dansk ratifikation.
Tue Magnussen er medlem af FN-forbundets bestyrelse
",12.0,23. december 2010,Et yndet våben
10779,/debat/2012/01/irans-krigsspil-bluff,Irans krigsspil er bluff,Josef Joffe," Det hele er en storm i et glas vand. ‘Glasset’ er Hormuzstrædet i Den Persiske Golf. Det er 30 kilometer bredt på det smalleste sted, men tankskibspassagen er på blot to kilometers bredde. Igennem denne flaskehals strømmer en femtedel af den globale olieeksport.
Siden jul har det iranske mullahstyre leget krigsspil i dette farvand. Mere specifikt er Teheran ved afvikle storstilede flådemanøvrer — kodenavn: Velayat (’Herredømme’). De ledsages af forsøg på at skræmme verden med alle mulige trusler. »Ikke en dråbe olie kommer gennem strædet, hvis sanktionerne strammes,« hedder det.
Årsskiftet markeredes samtidig med missilfyrværkeri i form af to testaffyringer, som i den hjemlige agitprop blev pustet op til at være langtrækkende.
Muskelspillet har også omfattet tiljubling af den iranske egenproduktion af brændselsstave. Det er måske god propaganda, men helt sikkert dårlig fysik: Uranen, som stavene er udstyret med, har en renhed på kun tre procent — til bombeberigelse kræves over 90.
Mullahkratiets kvaler
Det er fristende at afskrive dramaet i Golfen som en farce i stil med Charlie Chaplins Diktatoren, hvor Hitler og Mussolini truer hinanden med pølser og spaghetti. Regimets kvaler er dog højest reelle.
For det første: Sanktionerne er for alvor begyndt at stramme til. Inflationen er på 12 procent og arbejdsløsheden er (officielt) på 15 — ifølge oppositionen på 20. Værdien af den iranske rial falder med 10 procent om året.
For det andet: Om otte uger skal der være parlamentsvalg. Mullahkratiet lider under grantatchokket fra den brede demokratiske bevægelse, der voksede frem i 2009 og ikke har opgivet ævred trods død og terror.
Regimet ser gerne sig selv som demokratisk model for den ganske arabiske verden — en slags pioner for ’foråret’. Men det ser skidt ud, når oppositionens hovedfigurer — Mousavi og Karroubi — tilbringer det meste af tiden i husarrest. Som ekspræsident Khatami har de begge opfordret til at boykotte valget for at fratage regimet dets skær af legitimitet. Hvad kan i den situation være mere oplagt end at indlede en nationalt samlende ’krig i sigte’-krise?
At der blot er tale om en krig på ord og manøvrer, er dog næsten helt sikkert.
Bag ordkrigen lurer imidlertid en fundamental udfordring for det revolutionære Iran.
Var Iran blot en stat, der gik efter konkrete fordele, kunne man slå en handel af: En indrømmelse her, et kompromis der. Men dermed stiller det revolutionære regime sig ikke tilfreds. Det forestiller sig at være legemliggørelsen af en doktrin om frelse, hvad enten der er tale om en guddommelig som ayatollahernes eller en sekulær som den franske, den nationalsocialistiske eller den bolsjevikiske revolution. Forløsning lader sig ikke forene med eftergivenhed.
I historien er sådanne regimer tidligere blevet stoppet ved krig (Napoleon, Hitler) eller ved inddæmning (Stalin og arvtagere). Krig i Golfen?
Men den, som sår, risikerer at høste en katastrofe. Derfor forbliver al snak om et amerikansk eller israelsk luftangreb på Irans atomanlæg da også netop snak.
USA er ingen papirtiger
Vi må endelig ikke forveksle de herrer Khameneis og Ahmadinejads krigsspil med virkeligheden. Regimet ser sig selv som Guds sande advokat på Jorden, men vanvittigt er det ikke. De iranske ledere ved udmærket, at en iransk flådeblokade vil udløse en ny Golfkrig.
De ved (forhåbentlig) også, at Obama — trods tilbagetrækning fra Irak og økonomisk krise — ikke er nogen papirtiger. Den Femte Flåde er på plads i Golfen, hvor den iranske flåde allerede blev slået ud under 1980’ernes ’tankskibskrig’. I dag, tre våbengenerationer senere, råder USA over et arsenal, hvis dødbringende nøjagtighed er gennemprøvet i Afghanistan. Dertil kommer tunge bombefly, der vil blive fløjet ind fra Missouri. Politisk har USA desuden alle sunnimuslimske lande i regionen (undtagen Syrien og Tyrkiet) på sin side.
Blokerer Iran Hormuzstrædet, afsnører det samtidig en vigtig livsline. De 2,5 millioner tønder olie, som landet dagligt eksporterer (hovedparten gennem Hormuz) er sammen med naturgas langt Irans største kilde til udenlandsk valuta.
Landet er samtidig nødt til at importere, hvad der svarer til en fjerdedel af sit brændstofforbrug, fordi det har for få raffinaderier. Alene denne kølige beregning viser, hvor hult og tomt regimets trusler klinger.
Iran må afskrækkes
Det oprindelige problem står dog tilbage: Iran er en revolutionær magt, der stræber efter herredømmet mellem Levanten og Hindukush og forsøger at cementere det ved hjælp af atomvåbenmagt. Selv det frygtsomme IAEA, FN’s nukleare vagthund, har for nylig bekræftet det, som har stået klart i mange år: At Iran målbevidst forsøger at realisere et atomvåbenprogram.
At stoppe denne ambition forbliver fortsat hovedmålet for en inddæmningsstrategi, der kan minde om den, George Kennan, arkitekten bag Amerikas udenrigspolitik under Den Kolde Krig, udstak. Der skulle tryk og modtryk til for opløse sovjetmagten.
Som dette fortilfælde viser, kan det blive et langt og sejt træk, men vi ser allerede nu, at isolation og sanktioner svækker regimet. Derfor er det vigtigste her og nu at afsløre det iranske bluff som netop bluff, ellers vil præstestyret forsøge igen.
Opskriften på den manøvre er velkendt: En passende dosis afskrækkelse. Det er hundrede gange bedre end magtanvendelse, men det kræver troværdighed. Og dette må indebære koalitionsdannelse, beslutsomhed og militær tilstedeværelse — ganske som Washington, velovervejet og risikobevidst, praktiserer det i disse dage.
Og det virker. Teheran trækker i land, i det mindste verbalt. Også imod det 21. århundreds menneskehedsforbedrere nytter det at øve modtryk.
 
Josef Joffe er chefredaktør og udenrigspolitisk kommentator for den tyske ugeavis Die Zeit
© Die Zeit og Information
Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",16.0,9. januar 2012,Mullahkratiets kvaler
8687,/debat/2012/11/overhoert-london,Overhørt i London,Mette Rodgers," Askesygen hærger
Danmark bliver igen nævnt i så godt som hver eneste nyhedsudsendelse og avis i London – men ikke kun for sit kulturelle bidrag til det britiske efterår, hvor første episode af Forbrydelsen 3 er programsat til lørdag. Den seneste måned har askesygen spredt sig fra syd til nord i de britiske skove og planteskoler, og dagligt fortæller radio- og tv-værter lytterne, at sygdommen »har ødelagt 90 procent af asketræerne i Danmark«.
Debatten har nu udviklet sig fra en diskussion om, hvorvidt epidemien kan stoppes til et spørgsmål om, hvordan den vil efterlade landskabet i et land, der har omkring 90 millioner asketræer, hvilket svarer til 30 procent af alle nationens træer.
»Min mand spurgte mig forleden, om vi har nogen asketræer i haven. Den kære sjæl kan ikke kende forskel på træer,« ler en ældre kvinde, der dog tilføjer, at hun ikke forventer huller i havens naturlige hegn.
Sagen er nu blevet politisk, efter at det kom frem, at branchen anbefalede et forbud mod import af ask for flere år siden.
»Denne tøvende regering er så langsom til at træffe vigtige beslutninger og vil få løn som forskyldt ved næste valg,« lover en læser fra Liverpool på Daily Mails webdebat.
Muntle fra Wiltshire minder dog om, at sygdommen spredes gennem luften.
»Hvad vi end gør, så er vi på den – medmindre vi kan lege Gud og ændre vindretningen eller finde en metode til at undersøge hver eneste fugl, der kommer ind i vores luftrum.«
BBC i krise på krise på krise
Først blev de hængt ud for ikke at bringe en kritisk dokumentar om, at afdøde BBC-vært Jimmy Savile havde forgrebet sig på mindreårige piger. Nu er den gal igen på BBC’s dybdeborende program Newsnight – denne gang er problemet, at det netop har sendt et program om en pædofil. Gerningsmanden var en højtstående konservativ rådgiver i Margaret Thatchers’ regering, hævdede programmet uden at navngive manden, der dog hurtigt blev identificeret på internettet. Katastrofalt for BBC viste historien sig ikke at holde vand. Ofret havde ganske enkelt udpeget den forkerte mand, der tilfældigvis havde det samme efternavn.
»Det her er slemt! Newsnight er færdigt,« spår en BBC-fan. »Og det er svært at se, hvordan Entwistle (BBC’s generaldirektør, red.) skal kunne overleve det.« Det kunne han heller ikke – han trådte tilbage forleden. Til gengæld står Newsnight og BBC stadig oprejst, om end i voldsomt stormvejr.
»Hvis BBC er så populær, så kan det vel overleve på abonnement frem for denne absurde enhedsskat – eller stoler du ikke på, at folk kan træffe det rette valg,« tordner en læser mod en Independent-artikel, der minder om, hvor vigtig institutionen er for landet. Nigel Betts er enig, men bemærker, at han føler, at den seneste uge har været som at »se din bedste ven slå sig selv gentagne gange i ansigtet.«
Ud over de to omdiskuterede katastrofer henviser han til, at BBC’s ledelse valgte at tildele Entwistle dobbelt så stort et gyldent håndtryk, som han var berettiget til. Og dermed fortsætter debatten:
»George Entwistle har måske nok lederkvalifikationer på højde med Peter Plys’, men noget tyder på, at han er forsvundet med honningkrukken,« skriver Phil Whiteley på The Guardians debatsider.
Samlet front mod budgetstigning
Det er gode tider for anti-EU-partiet UKIP i disse dage. Budgetforhandlingerne i Bruxelles, hvor EU-Kommissionen har foreslået en stigning i det næste budget for 2013-2020 på fem procent, er blevet mødt med bred – og vred – afvisning på gadeplan i det britiske. Så vred, at selv premierminister David Camerons trussel om veto, hvis ikke de øvrige lande går med til en fastfrysning af budgettet på 2011-niveau, bliver latterliggjort.
»Jeg stemmer på UKIP, indtil vi er ude af EU,« erklærer en Daily Mail-læser på avisens webdebat.
»Hvad er det, EU ikke forstår i budskabet: ’Der er kun de penge, der er’,« tilføjer ’Pikachu’.
Selv en erklæret EU-tilhænger siger i en samtale om emnet, at »vi jo ved, hvor meget spild der er.« Heller ikke i erhvervssegmentet blandt Financial Times’ læsere er der sympati for de fattigere EU-landes lobbyarbejde imod den britiske position.
»Naturligvis er de bestyrtede. Ville du ikke være det, hvis historiens mest lukrative ’bliv rig i en fart’-ordning for politikere, embedsmænd og deres leverandører er tæt på at blive sat ud af kraft?« skriver Frank, bosat i Prag.
 
På denne plads giver Informations faste korrespondenter hver fredag et indblik i den folkelige debat i de lande, hvor de befinder sig. Hvad taler man om hos barberen i Beirut? I Londons undergrund? På cafeen i New York? I elevatoren i skyskraberne i Beijing?




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,16. november 2012,BBC i krise på krise på krise
5005,/debat/2014/05/laeserbreve-7,Læserbreve,," 
	Saglig forskel på hhx og stx

	Claus Friisberg, Varde

	Anne Vang spørger i sin kronik den 17. maj, hvorfor det almene gymnasium (stx) får flere ressourcer end handelsgymnasiet (hhx). Det antydes, at grunden til forskellen er usaglig. En sammenligning mellem fagrækken i handelsgymnasiet og det almene gymnasium viser dog, at det ikke er tilfældet.

	Det almene gymnasium rummer nemlig en række fag, som handelsgymnasiet ikke tilbyder eleverne, og de er langt mere ressourcekrævende end de fag, som indgår i handelsgymnasiets fag-række.

	Det drejer sig om: idræt, musik, fysik, kemi, biologi og geografi. Der er med andre ord ikke noget hold i Anne Vangs formodning om, at det almene gymnasium får flere penge, fordi politikere ikke tør lægge sig ud med forældrene til de elever, som går i det almene gymnasium.

	Mon ikke det, der har motiveret Anne Vang til at stille forslag om en ændret ressourcefordeling til fordel for handelsgymnasiet, er, at hun gerne vil have flere penge til den type uddannelse, som hun selv har en chefstilling indenfor?

	EU skader miljø uden for Europa

	Magnus Falko, Folkebevægelsen mod EU

	I Folkebevægelsen mod EU medgiver vi, at visse dele af EU’s interne miljøpolitik er blevet bedre, men miljøvirkningerne af de strukturer, som EU-systemet skaber, flyttes i stigende grad til andre regioner.

	Eksempelvis tillader EU rovfiskeri ud for Afrika, og EU-Kommissionen har bestemt, at der skal bruges soja i biobrændstoffer. Sojaen betyder regnskovshugst, sult og pesticidskader i Sydamerika. Flere sojapesticider er så farlige, at de er forbudt at bruge i EU.

	Mere åbenhed i frihandelsaftale

	Teis Volstrup, spidskandidat til Europa-Parlamentet (SF)

	Frihandelsaftalen TTIP bygger på en fantastisk vision, og har en masse potentiale. Jeg er dog ikke blind for de åbenlyse bekymringer, udfordringer og kritikpunkter, der også er i aftalen. Den bekymring skal der lyttes til og gøres noget ved. TTIP kan kun blive en succes, hvis hensynet til industrien er minimalt, mens hensyn til sundhed, forbrugerne og miljøet sættes i højsædet. SF og den Grønne Gruppe kæmper for dette.

	Konkret arbejder vi for: større åbenhed i handelsforhandlinger og inddragelse af civilsamfundet og offentligheden. SF og den Grønne Gruppe i Europa-Parlamentet har sikret, at aftalen blev bremset og åbnen for diskussion.

	Det ser desværre ud til, at TTIP forværrer de standarder og regler, som vi er blevet enige om i EU.

	Det gælder inden for patentområdet, fødevaresikkerhed, GMO og miljø- og sundhedsstandarder. De rettigheder, som forbrugere har kæmpet hårdt for, skal ikke fjernes, fordi industrien og amerikanerne ønsker at tilgodese frihandel.

	Kampen skal kæmpes nu. Vi kan ikke ændre noget, når først aftalen er vedtaget.

	Mindsteløn er falsk beskyttelse

	Marianne Mørk Mathiesen, kandidat til Europa-Parlamentet (LA)

	Med arbejdskraftens frie bevægelighed i EU er lønnen i Danmark kommet under pres. Specielt de ufaglærte bliver udkonkurreret af billig østeuropæisk arbejdskraft. Mindstelønnen er ikke en lov, men en aftale mellem nogle arbejdsgivere og fagforeninger. Den yder kun sparsom beskyttelse mod løntrykkeri.

	Hvad vil de gamle røde partier gøre ved det, andet end at være forargede over griske arbejdsgivere?

	Liberal Alliance vil nedsætte skatten på arbejde, så mindstelønnen kan blive konkurrencedygtig og den ufaglærte kan beholde sit job.

	Lars Løkkes moralske forfald

	Elvir Pelesevic, København

	Føljetonen om Lars Løkke Rasmussens opsigtsvækkende pengeforbrug vil åbenbart ingen ende tage.

	Senest er det kommet frem, at Løkkes families ferierejse, samt hans rygning på hotellers ikke-rygerværelser er blevet betalt af Venstre.

	Sammenlignet med store internationale politiske skandaler er Løkkes forbrug af andres midler, uanset om disse er partimedlemmernes eller skatteydernes, ubetydeligt.

	Ifølge dansk målestok har han dog for længst overskredet grænserne for en anstændig og moralsk forsvarlig opførsel.

	Tilsyneladende er den tidligere statsminister i den grad ude af trit med virkeligheden, når han gang på gang finder det uproblematisk at bruge andre folks penge for at dække egne særlige behov, uagtet om han har betalt skat af dem eller ej. Desuden udstiller det også hans manglende dømmekraft og moral.

	Vælgerne har hidtil holdt hånden over Løkkes ekstravagante livsstil for lånte penge.

	Efter de seneste afsløringer bliver det spændende at se, om de stadig vil føle sig trygge ved at betro ham nøglen til statskassen.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,21. maj 2014,	Mere åbenhed i frihandelsaftale
9087,/debat/2012/09/laeserbreve-5,Læserbreve,Informations Webredaktion," Fortielser hjælper ikke
Geoffrey Cain, Hellerup
Fredens religion, islam, er atter blevet krænket, og lige som under den anden Muhammedkrise (den første kom i kølvandet på udgivelsen af den indiske forfatter, Salman Rushdies roman. De Sataniske Vers) diskuteres der på livet løs. Nogle siger, at Sam Baciles film var en usmagelig provokation. Andre siger, at ytringsfriheden også gælder usmagelige provokationer.
Og en tredje gruppe består af ubeslutsomme sjæle, der ikke kan finde ud af det. Dem vil jeg varmt anbefale læserbrevet ’Kære Metz!’ af Troels Munk her i bladet 11. maj 2010. Han skrev, at hvis nogen bad ham ret så mindeligt om ikke at sige ’ostemamam’ – fordi det sårede vedkommende, ville han naturligvis afstå fra det. Medmindre han blev truet med tæsk. For i så fald ville det være hans pligt at sige det. Det siger vist det hele.
Jeg ved ikke, om der findes en Nobelpris for læserbrevskribenter, min hvis ja, så skulle den efter min mening gå til Troels.
Offentlig økonomidebat
Martin Risum Bøndergaard. Energi- og klimapolitisk medarbejder i Det Økologiske Råd
Når Finansministeriet (FM) inden længe fremlægger en ny vejledning i samfundsøkonomisk projektvurdering, vil de efter alt at dømme fortsat anvende en skatteforvridningsfaktor. Faktoren kan virke som en bremse på offentlige investeringer, herunder i omstilling til en grøn økonomi. Det fremgik ellers af et Kraka-seminar 31. august, at en forskningsartikel tilbageviser den hidtidige praksis med brug af en skatteforvridningsfaktor.
FM havde forud for seminaret kendskab til denne artikel, men fastholdt alligevel den hidtidige brug af skatteforvridningsfaktoren – i modsætning til hvad Jens Hauch (JH) giver indtryk af i Information 13. september. Hvis det økonomisk-teoretiske fundament for at benytte en skatteforvridningsfaktor er revet væk, så må det åbent erkendes.
JH frygter, at den faglige debat fremover kan blive mindre åben pga. min kronik 10. september. Men jeg ønsker netop en offentlig debat nu, hvor FM’s regnemodeller skal revideres for første gang i 13 år.
Det er afgørende, at politikerne er bekendte med hvilke faktorer i FM’s regnemaskine, der har basis i solid økonomisk teori, og hvilke der er begrundet i realpolitiske hensyn, som kan og bør diskuteres åbent og fastsættes politisk.
Vi sidder ikke på hænderne
Jesper Christensen (S), medlem af Borgerrepræsentationen og gruppeformand
I et indlæg fra en radikal byrådskandidat 20. september kunne man få opfattelsen, at politikerne, der er valgt ind i Borgerpræsentationen, sidder på hænderne og skuer over byen fra Rådhustårnet, uden at vi bevæger os ud i virkeligheden. Sådan er det langtfra. Måske har de radikale sovet i timen, men Socialdemokraterne har bestemt ikke.
For at nævne, hvor meget fokus netop trygheden i byen betyder for Socialdemokraterne, kan jeg oplyse, at vi siden 2008 har afsat 132,5 millioner kroner til at gøre København tryggere, og at vi i den netop indgåede budgetaftale for 2013 har afsat endnu 75,5 millioner kroner til at fortsætte indsatsen for fuld skrue. Men selvfølgelig er det ikke kun beløbet, det drejer sig om. Det er også effekten.
Vores indsats har effekt. Det viser de rapporter, tryghedsmålinger og tjek, vi laver for netop ikke at smide penge ud af vinduet. Københavns indsats bliver rost af politiet.
På Christiansborg er det vores arbejde, der ligger til grund for indsatsen på nationalt plan. Det vidner om, at vi gør, hvad vi kan for at forhindre at man skal føle utryghed og usikkerhed i København, og at vi gør det godt. At skyderier, knivstikkeri m.v. sker alligevel er sørgeligt og uacceptabelt.
Men jeg kan garantere for, at vi fortsætter indsatsen.
Del arbejdet mellem os
Palle Veje Rasmussen, København
’Dovne’ Robert har den senere tid fået mange af skatteminister Thor Möger Pedersens (SF) ’hårdtarbejdende danskere’ på nakken, fordi Robert frivilligt har valgt et liv i lediggang.
Men den ’hårdtarbejdende dansker’ glemmer, at det ikke er ’dovne’ ledige på kontanthjælp – eller dagpengemodtagere – der er årsag til, at arbejdsløsheden i samfundet tæller 160.000 mennesker.
De fleste arbejdsløse havde et job og vil gerne have et job, men de barske realiteter er, at tusindvis af arbejdspladser er flyttet ud af Danmark. Uskyldige arbejdsløse gøres til syndebukke, mens de ’skyldige’ er presset af et arbejdsmarked, der sluger dem med hud og hår.
Dæmoniseringen af de arbejdsløse er efterhånden grotesk. Dagpengereformen presser mange arbejdsløse ud i en akut nødsituation, og med skattereformen sænkes skat på arbejde som incitament til at arbejde endnu hårdere.
I stedet for at presse de hårdtarbejdende og dæmonisere de ledige og fratage dem pengene, bør vi tage trykket af en fælles arbejdsfrustration ved at afskaffe et ekstremt dyrt aktiveringssystem og dele det arbejde, der er. Men det kræver politisk mod og nytænkning.
For mange fremmedord
Bente Schultz, Aalborg
Informations primære opgave er vel at informere? Ved at læse kronikken om økologiske fødevarer af Ulla Holm 18. september blev jeg ikke specielt informeret, men snarere blokeret og ophidset over følgende fremmedord: paradigmeskift, madentrepreneur, det aspekt, der har primat, Ø-fatigue, hype, utilitaristiske overvejelser, retro, i retrospekt, hoax, hipster.
Er det ord, der indgår i Informations læseres almindelige ordforråd? Hvis det er tilfældet falder jeg uden for rammerne og må overveje at opsige mit abonnement.
Den stadig hyppigere brug af fremmedord i visse artikler ophidser sikkert ikke kun undertegnede.
Klø endelig på, SF
Henrik Laursen, Vanløse
Jeg tror, det vil være godt, hvis SF vælger en ny formand, der til fulde både kan og vil fortsætte Villy Søvndals kurs ind mod midten. Jeg tror faktisk, at det vil være rigtig godt. For Enhedslisten, altså.
Så til SF: Klø endelig på, der er stadig et stykke vej ned til spærregrænsen.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,24. september 2012,"Jeg ved ikke, om der findes en Nobelpris for læserbrevskribenter, min hvis ja, så skulle den efter min mening gå til Troels."
11704,/debat/2011/08/laeserbreve-17,Læserbreve,Informations Webredaktion," Demokratiet er truet
Ulla Bomand Johansen, Brønshøj
Nedlæggelse af regionerne har intet med effektivisering at gøre, som Villum Christensen påstår i et læserbrev mandag 8. august. Derimod betyder det en yderligere forringelse af demokratiet i Danmark. Det næste bliver vel nedlæggelse af kommunerne?
Som samfunds- og valgforskeren Roger Buch flere gange har forklaret, har det formindskede antal kommuner ikke bevirket besparelser. Til gengæld er der i dag meget lidt kontakt mellem kommunernes borgere og de få folkevalgte kommunalbestyrelsesmedlemmer. Demokratiet er blevet nedprioriteret.
Når nu regionerne ønskes nedlagt, vil endnu et folkevalgt led forsvinde. Altså en yderligere nedprioritering af demokratiet.
Det er fantastisk. For hvorfor er det nu lige, at danske jagerpiloter deltager i NATO's beskydninger af Libyen? Og hvorfor er der danske soldater i Afghanistan? Jo, de skulle gerne være med til at afskaffe fåmandsvælderne og give mulighed for folkenes medbestemmelse; men i Danmark vil adskillige politiske partier afskaffe folks medbestemmelse og indføre fåmandsvælde.
Farvel til den frie leg
John Aasted Halse, psykolog, medlem af Børnerådet
Nu skal børn i vuggestuer og børnehaver til at lære noget. Det skal være slut med hippiepædagogikken, som socialministeren anfører. Det forslag, hun har fremsat om mere læring i dagtilbuddene, føjer sig til en række foregående tiltag:
Tidligere skolestart, længere skoledage, læring i SFO'erne, mere voksenovervågning, mere skoleorientering, flere læreplaner, flere tests, mere disciplinering, mindre fri leg, mindre fantasi og kreativitet, mindre selvbestemmelse og mindre selvvalgt fordybelse.
Dagtilbuddene skal i lighed med skolefritidsordningerne fungere som skolens forlængede arm med aktiviteter, der så at sige tager forskud på skolens undervisning. Hvor kvaliteten af pædagogikken næsten kun måles i forhold til antallet af gåture, miljøprojekter, flettede bordskånere, perleplader og sproglig formåen.
Man kunne sige, at det er godt nok, for 'børn kan godt lide at være beskæftiget med noget meningsfuldt'. Selvfølgelig, men der er som oftest ret stor forskel på, hvad børn og voksne opfatter som vigtigt og meningsfuldt.
Børn må naturligvis gerne lære noget i deres institution, men de skal ikke undervises. Dét er skolens anliggende. Hvis børn bliver frataget deres naturlige initiativ og ikke får tilstrækkeligt med muligheder for selv at finde på, bliver de passive og usikre. Børn, der til gengæld selv får lov at udforske og undersøge, som får opgaver, de kan løse, og som de er motiverede for, bliver stærke.
Test alle hele tiden
Hans Houmøller, Rødovre
Jeg synes, vi skal tage skridtet fuld ud med hensyn til nationale tests, nu hvor børnehaverne nu står for skud. Hvorfor ikke køre helt i bund og lave forældreplaner og nationale tests fra det øjeblik et kommende forældrepars samleje påbegyndes? Jo før, desto bedre.
Der kan eventuelt senere suppleres med ditto i den anden ende af livet, således at vi kan blive trappet ned og ud af livet på en ordentlig og kontrolleret måde. Ideen er hermed givet gratis videre til regeringen.
Opgør med privatskoler
Anne-Mette Wehmüller, folketingskandidat, København (SF)
Forældre søger privatskole til deres barn på grund af bekymring for fagligheden. Men folkeskolen er bedre en sit rygte. Senest dokumenterede Information 13. juli, at folkeskoler med elever fra økonomisk og socialt svage hjem klarer sig langt bedre end forventet. Dermed har folkeskolen dokumenteret, at der er et kæmpe solidt fundament at bygge på, og at også de velstillede og begavede med sindsro kan sende deres børn i den lokale folkeskole.
Privatskolerne har bestemt deres berettigelse som ramme for dem, der ønsker særlige pædagogiske retninger eller andre særlige undervisningsforhold for deres børn. Men privatskoler i en grad, der svarer til en tredjedel af eleverne i en by har ikke deres berettigelse.
På Østerbro har en privatskole for hver elev op til 48.000 kroner om året til drift; til sammenligning har en folkeskole op til 33.000 kroner om året. Dette tilskudssystem skaber et A- og B-samfund, hvor man som i England kan diskutere, hvilken fornem skole man har gået på, og hvor det med tiden kan få betydning for ens karrieremuligheder.
Men det indgik ikke i statsministerens 360-graders eftersyn, og det må en ny regering tage sig af. Det bliver en stor opgave at sikre, at bekymringen om folkeskolernes faglighed bliver gjort til skamme.
Strømsludder
Frank Hejndorf, Lyngby
Strøm kan transmitteres trådløst, og det har man kunnet gøre i mere end hundred år, skriver Christian de Connick Lucas i et læserbrev mandag 8. august. Han synes, det er meget pinligt, at det ikke for længst er gået op for jernbanerne, nu hvor skinnenettet skal elektrificeres.
Det er nyt for mig at høre, at det kan lade sig gøre, men værre er det, at DSB heller ikke er klar over det. Tænk på, hvad der kan spares af ledninger og kabler fremover, hvis samfundet lader sig inspirere af læserbrev-skriveren.
Vælg omtanke
Johnny Werngreen, Esbjerg
Anders Fogh Rasmussen fastslog i sin første nytårstale, at politik handler om holdninger. Lars Løkke Rasmussen udnævnte Peter Christensen og Troels Lund Poulsen til ministre, fordi de har stærke holdninger.
Tværtimod burde politikere og ministre vælges ud fra deres evner til at træffe beslutninger på grundlag af viden, omtanke og anstændighed.
Langt ude, Høgsbro
Finn Årup Nielsen, Lyngby
Kjeld Høgsbros sammenligning den 5. august af Anders Breivik med kemoterapi er ganske enkelt Søren Pind-upassende. I kemoterapi informeres patienten og kan selv træffe det svære valg. Det kan så sandelig ikke siges om ofrene fra holocaust og Utøya!
Mener kronikøren virkelig, at læger og sygeplejersker »overskrider almindelige menneskelige hensyn«, når de behandler for kræft? Jeg mener, kultursociologen er langt ude: Sundhedspersonalet behandler vel netop af menneskelige hensyn, så godt som hospitalsbudgettet nu tillader.
Pinlige gode råd
Ida Marie Skydsgaard, København, musikpædagog
Jeg ved ikke, om det er oprørende, pinligt eller bare trist at læse Mette Klingseys lettere nedladende gode råd til de danske musikskoler i artiklen Lav et band (2. august). Hendes gode råd er forpassede. Fakta er, at lærermøder, musikpædagogiske dage og faglig udvikling har været og er i fuld gang rundt omkring i landets musikskoler på trods af de besparelser, der har været også på dette område.
Hvad lærerbands angår, har man også det mange steder. De omfatter dog ikke hele lærerstaben, da det er økonomisk og tidsmæssigt umuligt i den kommunale virkelighed. Og jeg håber da ikke, at tanken er, at vi skal kompensere for dårligt psykisk arbejdsmiljø i vores fritid.
De gode råd skyder altså fuldstændig forbi. Faktum er, at alenearbejde er et reelt problem for det psykiske arbejdsmiljø i musikskolerne. Lærerne er i hverdagen spredt ud på kommunernes skoler efter almindelig skoletid, så der er sjældent andre voksne på skolerne.
Man har flere steder forsøgt at samle lærerkræfterne på udvalgte skoler, men dette kan være næsten umuligt grundet elevgrundlag og lokalemangel. Mere viden kan hentes hos Dansk Musikpædagogisk Forening. Bedre held næste gang.
Flere tog, ikke mere flytrafik
Eigil og Lone Kluge Larsen, Herlufmagle
Skal vi fremover kunne komme fra Ringsted til Middelfart ad luftvejen? Ifølge Ellen Trane Nørby (V), bør den kollektive trafik fremmes ved at satse på flytrafikken. Hendes vision om at styrke flytrafikken mellem landsdelene møder støtte fra Magnus Heunicke (S).
Har politikerne da helt glemt klimaaftalerne? For ikke at tale om de beregninger, der klart viser, at de foreløbigt opstillede mindstemål for tilladt CO2-udslip, er helt utilstrækkelige.
Ansvarlige politikere kan da ikke gå ind for at bruge skattekroner til at etablere flere flyafgange og sløjfe lufthavnsafgifterne, så vi dræner statskassen for midler. Penge, der i stedet burde investeres i klima- og miljøvenlige løsninger som elektrificering og stabilisering af togdriften, udbygning og ordentlig vedligeholdelse af skinnerne samt billigere togbilletter.
Et sats på togdriften ville desuden være det første skridt i retning af en øget del af varetransporten sat på skinner, så udbygning af motorvejsnettet kunne spares. Mere lufttrafik giver mere CO2-udslip, og mere togtrafik giver mindre CO2-udslip.
Hvis vi ser os omkring i verden, ser vi allerede nu en række af de forandringer i klimaet, som betyder katastrofer for tusindvis af mennesker i de områder, der rammes.
Er tiden til fornuftige og ansvarlige målsætninger ikke snart inde?




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,11. august 2011, Demokratiet er truet
10514,/debat/2012/02/debatten-vigtig-sagen-gal,Debatten er vigtig — sagen er gal,Henrik Kaare Nielsen," En personalesag på min arbejdsplads, Institut for Æstetik og Kommunikation, Aarhus Universitet, har i den seneste tid givet anledning til megen furore i bl.a. dette dagblad. Sagen om professor Linda Koldau har ligefrem i medierne opnået status af sindbillede på en lang række generelle problemer for universiteterne med hensyn til ledelse, debatkultur, lovrammer, faglig udvikling m.m.
De generelle problemer, som debatten hvirvler op, er vel at mærke ikke nyopdagede. De har alle været påpeget og endevendt gentagne gange i de seneste 15 år. Jeg minder f.eks. om Humanistisk Forums og fagbladet Forskerforums årelange indsats for at skabe kritisk debat om den humanistiske fagligheds marginalisering i den igangværende omstilling fra dannelsesuniversitet til fakturauniversitet — et emne, som også Information undertiden har taget op, men som det generelt har været vanskeligt at trænge igennem med i den brede offentlighed.
Mange af os har endvidere i løbet af årene leveret kritiske analyser af udviklingen på universitetsområdet i videnskabelige tidsskrifter og antologier, også den daglige snak blandt kolleger har — i det mindste, hvor jeg færdes — hele tiden haft en klart kritisk profil. Så jeg kan ikke genkende billedet af en »tavshedskultur«, men nok af en resigneret holdning til, hvilke effekter man kan forvente sig af kritikken, og hvad det derfor kan betale sig at bruge energi på.
Politisk intimidering
Så meget desto større grund er der til at revitalisere kritikken, og i den forstand er den aktuelle debat positiv, men dens præmisser er skæve i flere henseender.Hvis man vil forstå baggrunden for universiteternes problem m.h.t. debatkultur, er man således nødt til at kigge hinsides konkrete konflikter mellem menige medarbejdere og deres ledere og bestyrelser.
Ledelser og bestyrelser er blot bydrenge for politikerne — magtfulde og særdeles vellønnede, ganske vist, men ikke desto mindre sendt i byen med et bundet mandat: De skal transformere universitetet fra en videnskabelig dannelsesinstitution til en markedsaktør i videnssamfundet. Den primære opgave er at servicere erhvervslivet med anvendelsesorienterede vidensydelser og dermed at bidrage til optimeringen af nationens konkurrenceevne på verdensmarkedet.
Dette overordnede strategiske scenarium er udtænkt i regi af OECD og EU-Kommissionen og er for tiden model for udviklingen på universitetsområdet i de fleste vestlige lande. Det har i en årelang ’top down’-proces affødt både strukturelle og indholdsmæssige omkalfatringer af universitetsfagene bort fra de klassiske fagligheders helhedsorienterede kvalifikationsudvikling og henimod enkeltstående vidensmoduler, der formidler mere umiddelbart anvendelsesorienterede kompetencer.
Kritikere dømt ude
Medarbejderne og fagmiljøerne har været indskrevet i denne strategiske omstilling som umyndige statister, der skulle rette ind og udfylde de centralt udstukne rammer — vores faglige synspunkter på processen har derimod været decideret uvelkomne. I samklang med erhvervslivets ønsker satte politikerne hensynet til umiddelbare markedsbehov i front, og med universitetsloven fra 2003 gav de eksplicit de nye ledelser tilskyndelse og hjemmel til at ignorere alle indvendinger mod realiseringen af denne dagsorden. Ja, dette må ligefrem tolkes som implicit succeskriterium for de nye ledelser.
Politikerne initierede således med åbne øjne en proces, i hvilken de universitetsansatte ud over tabet af formel demokratisk medbestemmelse har erfaret, at deres faglige integritet samt deres synspunkter på deres arbejdsplads fremtid har været kørt ud på et sidespor. En proces, hvor politikere og erhvervsorganisationer har gjort en dyd af at marginalisere resterne af det ’gamle’ universitet. Hvis man på nogen måde var kritisk over for den nye dagsorden, blev man dømt ude af debatten som ’irrelevant’ eller ’gammeldags’.
Hvis man alligevel tog ordet, holdt politikerne sig ikke for gode til at true sig til tavshed. Her kan man tale om en mønsterdannende ’urscene’, der udspillede sig 9. juni, 2004. På denne dag havde fire professorer i en kronik i Politiken lagt op til en principiel debat om uheldige effekter af taxametersystemet. I Deadline samme aften afviste daværende videnskabsminister Helge Sander at forholde sig til sagens substans — der var ikke noget at komme efter — og gav i stedet professorernes repræsentant i studiet, Peter Harder, en lodret ordre om at »passe sit arbejde«. I Politiken 1. juli 2004 opfordrede ministeren endvidere Københavns Universitets rektor til at »gribe ind« over for disse professorer.
Der er næppe tvivl om, at denne episode har haft en langtidsholdbar, intimiderende effekt og således frem til i dag afskrækker mange kolleger fra at udtrykke deres mening offentligt. Samme minister præsterede endvidere i 2009 at nægte at tage mere end 6.000 underskrifter imod universitetsloven alvorligt: Der var tale om et ligegyldigt, højtråbende mindretal.
Hvis man vil forstå baggrunden for en vis resignation og tilbageholdenhed m.h.t. universitetsansattes lyst til at ytre sig offentligt, er det således først og fremmest disse politikerskabte rammebetingelser og praksiser, man skal have fat i. Og hvis man ønsker at forandre de gældende tilstande og på frugtbar vis bruge de universitetsansattes viden i en åben offentlig debat, er det ligeledes ændrede signaler og initiativer fra politikerne, der er behov for. Indførelse af reel demokratisk medbestemmelse kunne være en passende start.
Koldau-sagen
Dette er alt sammen væsentlige spørgsmål for både universitetet og samfundet, og det er positivt, at offentligheden endelig begynder at forholde sig til dem. Men de har sagligt set ikke noget med Koldau-sagen at gøre. Den drejer sig om konkrete, lokale samarbejdsproblemer, som i al korthed synes at bunde i sammenstødet mellem en tysk universitetstradition, hvor en professor pr. definition har ret og magt til at lægge linjen for faget, og en dansk tradition, hvor hierarkiet siden 1970 har været mere udfladet, og hvor fagudviklingen er foregået demokratisk og har haft plads til forskellige opfattelser og prioriteringer.
Hvis dette kultursammenstød var blevet håndteret dialogisk, kompromisorienteret og i gensidig respekt, kunne det utvivlsomt have bidraget til gensidig faglig berigelse, og alle kunne have været glade. Men Linda Koldau frakendte i udgangspunktet sine nye kollegers faglighed enhver kvalitet og lødighed, og da hun ikke kunne gennemtrumfe sin faglige linje over for kollegerne, gik hun til ledelsen. Da hun heller ikke her fandt opbakning til, at hendes særlige fagforståelse skulle tildeles monopol på musikfaget, gik hun til pressen for ad denne vej at vride armen om på universitetet og få sin vilje.
For enhver, der kender blot en smule til sagens substans, står det med andre ord klart, at der ikke er tale om nogen forfulgt uskyldighed, men ganske enkelt om en kollega, der intrigerer i stedet for at samarbejde, og som i sin insisteren på at repræsentere den eneste gyldige musikfaglighed har lammet den musikvidenskabelige afdeling og med fuldt overlæg har forsøgt at undergrave dens omdømme i offentligheden.
Jeg skal ikke gøre mig klog på, præcis hvilke ledelsesmæssige dispositioner denne situation kalder på, men der er for mig og samtlige de lokale kolleger, jeg har drøftet sagen med, ingen som helst tvivl om, at her måtte ledelsen tage affære for at forhindre smadringen af et fagligt og kollegialt miljø.
Man må imidlertid lade Koldau, at hun udadtil med stor dygtighed har formået at få sig iscenesat i en offerrolle. I hendes opsætning af sit lokale magtspil på den store offentlige scene indtager både den seriøse presse og diverse velmenende debattører endvidere beredvilligt rollen som nyttige idioter, når de ophøjer denne sag til paradeeksempel på, hvad der er galt med universitetet som sådan. Det er et forstemmende skue, og det forplumrer den væsentlige diskussion om universiteternes samfundsmæssige rolle og ledelse.
Henrik Kaare Nielsen er dr.phil. og professor i æstetik og kultur, Aarhus Universitet




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",37.0,21. februar 2012,"Der er næppe tvivl om, at denne episode har haft en langtidsholdbar, intimiderende effekt og således frem til i dag afskrækker mange kolleger fra at udtrykke deres mening offentligt. Samme minister præsterede endvidere i 2009 at nægte at tage mere end 6.000 underskrifter imod universitetsloven alvorligt: Der var tale om et ligegyldigt, højtråbende mindretal."
9806,/debat/2012/06/laeserbreve-16,Læserbreve,Informations Webredaktion," Urimelig lukkethed i spionsag
Thomas Bindesbøll Larsen, Nærum
En professor er blevet dømt fem måneders fængsel for spionage for Rusland. Offentligheden har ikke haft indsigt i hverken bevisbyrdens substans, eller anklagers og forsvarers argumenter. Hemmelighedskræmmeriet skyldes officielt hensynet til fremmede magter – hvilket kun kan betyde Rusland.
Det svarer til, at en borger blev anklaget for at lække fortrolige oplysninger til danske rockerbander, hvorefter hele retssagen blev holdt for lukkede døre af hensyn til rockerne.
Dette er i flere henseender retspolitisk absurd. Enhver anklaget må have ret til offentligt at føre et forsvar, ligesom anklagemyndigheden i offentlighed på sin side må løfte den del af bevisbyrden, der ikke er underlagt hensynet til danske myndigheders krav på beskyttelse af arbejdsmetoder.
I Rusland nikker man sikkert med velkendt glæde til de lukkede døre. I Danmark burde en sådan fremgangsmåde fremkalde røde ører hos enhver anstændig jurist og almindelig borger.
Forvirret bæredygtighed
Jørgen Henningsen, København
Medlemmer af De Økonomiske Råd påstår 30. maj at Danmark, i Brundtland-rapportens forstand, skulle være bæredygtigt.
Den overraskende påstand fremkommer ved at definere bæredygtighed som forskellen mellem samfundets ’ægte opsparing’, for eksempel i form af bedre uddannelse, og de miljømæssige skadevirkninger, altså en simpel cost-benefit-beregning.
Denne definition er uden støtte i Brundtlandrapporten. Rapporten beskæftiger sig især med afvejningen mellem udviklingslandenes legitime behov for økonomisk vækst og behovet for beskyttelse af deres miljø- og ressourcegrundlag.
Ud over at rapporten foreslår en skærpelse af bæredygtighedskravet for de industrialiserede lande, præciserer den: »Som et minimum skal bæredygtig udvikling undgå at bringe de økosystemer i fare, der sikrer livet på Jorden«. Her er ikke antydning af mulighed for modregning.
Denne fortolkning af rapporten bidrager desværre til forøget forvirring om, hvad der menes med bæredygtig udvikling.
Ingen magt til Margrethe
Palle Svensson, Aarhus Universitet
Klaus Riskær Pedersen skriver i kronikken 5. juni: »Vor grundlov er indskrænket monarki, men tillægger monarken visse beføjelser som led i at sikre kontrol og balance i vores forfatning«.
Hvilke beføjelser tænker han på? Efter paragraf 12 har monarken den højeste myndighed over alle rigets anliggender »og udøver den gennem ministrene«.
Efter paragraf 13 er ministrene ansvarlige for regeringens førelse, Og efter paragraf 14 giver monarkens underskrift lovgivningens beslutninger gyldighed, »når den er ledsaget af en eller flere ministres underskrift«.
Kort sagt, monarken har intet selvstændigt ansvar, så det er svært se, hvilke selvstændige beføjelser monarken tillægges.
Hykleri om EM
Sander Jensen, Radikale Venstre, Aarhus
Det kan ikke overraske nogen, at Ukraine har udfordringer med menneskerettighederne. Det har alle vidst hele tiden. Også da landet blev valgt som vært for EM i fodbold.
I ellevte time vil danske politikere fra Enhedslisten, Venstre og Konservative kræve af regering og kulturminister Uffe Elbæk (R), at de boykotter EM. Men helt ærligt. Hvor var forargelsen, da Ukraine blev værtsnation?
Hvor var forargelsen, ved OL i Kina? Eller Melodi Grand Prix i Aserbajdsjan? Enten bakker man som land 100 procent op om en kulturbegivenhed, eller også holder man sig helt væk. Hvis det officielle Danmark er imod, så skal fodboldlandsholdet blive hjemme. Enten eller.
Så lad os nu se noget bold og lade politik være politik. Derfor bakker jeg fuldt op om, at Uffe Elbæk og regeringen tager til EM og hepper på drengene. Det sender også et stærkt signal til det homofobiske Ukraine, at Uffe Elbæk tropper op.
Velkommen i kampen, OECD
Britta Thomsen, MEP (S)
Det er glædeligt at se, at OECD, som ellers ikke er kendt for at kæmpe for bæredygtighed, i en ny rapport slår fast, at grøn vækst kan blive den drivende kraft bag grundlæggende strukturelle ændringer i økonomien. Velkommen til virkeligheden, har man næsten lyst til at sige.
Bedre sent end aldrig, og vi har i den grad brug for alle kræfter, der kan bakke op om vækst- og jobskabelsesinitiativer, der baserer sig på grøn omstilling. EU’s nye jobpakke skønnes at kunne give op til 20 millioner job inden 2020 i den grønne sektor alene.
Men det kræver, at både nationalstater og EU’s fonde investerer i netop denne sektor. Kun på denne måde sikrer vi en grøn omstilling, der både skaber job, men som også er afgørende for, at vi i fremtiden kan bo på jorden.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,9. juni 2012,"Efter paragraf 13 er ministrene ansvarlige for regeringens førelse, Og efter paragraf 14 giver monarkens underskrift lovgivningens beslutninger gyldighed, »når den er ledsaget af en eller flere ministres underskrift«."
3633,/debat/2014/12/laeserbreve-20,Læserbreve,Informations Debatredaktion," Integration bør være banalt
Peter Olesen, information.dk
Samfundsværdier som ligestilling blandt kønnene, religionsfrihed, religiøs pragmatisme og demokrati når naturligvis ikke altid ud i krogene til monokulturelle tilflytterenklaver. Derfor er en kontinuerlig statslig promovering af disse værdier, kombineret med sprogtilegnelse, uddannelse og arbejde, nødvendig. Også kaldet integration.
Derfor er det da en glædelig lokalpersonlig fortælling, at et menneske som Khaled Alizai med artiklen »Det er et yndigt land« i Information den 29. november har erkendt oplysningens idealer.
Men det burde også være en banal fortælling – en selvfølgelighed. At det ikke er det, understreger nødvendigheden af integrationen.
Landbruget har behov for reform
Holger Øster Mortensen, Odder
To store landbrugsorganisationer, Videncenter for Landbrug og Videncenter for Svineproduktion, slår i det nye år pjalterne sammen. De vil forsøge at rette op på deres og landbrugets slidte image ved at kalde deres nye landbrugsforening for SEGES. Men om denne nye landbrugsorganisation kan redde det kuldsejlede landbrug, er mere end tvivlsomt.
Ikke siden starten af 1930’erne har dansk landbrug befundet sig i en økonomisk krise, som den vi har i dag. Og alene det faktum, at cirka 100.000 landbrug er forsvundet på få årtier, taler sit eget morbide sprog. Med en samlet gældsbyrde i landbruget på mindst 360 milliarder kroner kan det blive mere end vanskeligt at redde den synkende skude.
Mange hundrede landbrug er truet af konkurs, og følgerne kan betyde endnu flere bankkrak, hvilket vil resultere i en videresendt regning til resten af samfundet.
Landbruget ynder at trække Ruslands-kortet som årsag til den øjeblikkelige landbrugskrise, men da landbrugseksporten til Rusland udgør en forsvindende del af den samlede eksport, skal årsagerne til det skibbrudne landbrug findes andre steder.
Derfor trænger vi til en landbrugs- og landboreform, som kan tilgodese fremtidens føde-vareproduktion.
Uansvarlig finanslov
Marcus Jensen, bestyrelsesmedlem VU Slagelse
Regeringens finanslov for 2015 er blevet ramt af et grundskud, i form af voldsom faldende oliepriser, hvilket betyder, at finansloven vil blive kraftigt underfinansieret. Faktisk vil det vise sig, at finansloven vil mangle 10 milliarder kroner, udelukkende på grund af de faldende oliepriser.
Socialdemokraternes finansordfører Jesper Petersen (A) forsvarer sin regerings ubesindige finanslov ved at henvise til fremrykningen af beskatningen af kapitalpension, som skal fungere som stødpude.
Men Jesper Petersen har ikke taget højde for den manglende indtjening, der vil komme af den fremrykning, hvilket vil vise sig i fremtidige finanslove. Og så er stødpuden heller ikke nok til at kunne klare det underskud, som olieprisfaldet forudsagde.
Jesper Petersen fortæller endvidere, at regeringen ikke forventer nogen henstilling fra EU. Ud fra denne bemærkning kan man desværre konkludere, at regeringen bagatelliserer de fremtidige problemer, som staten og i sidste ende landet står over for, idet regeringen så fejlagtigt har underfinansieret deres finanslov.
Det er ikke blot uansvarligt af regeringen, men også dybt alvorligt. For det kan desværre ende med, at vores underskud på statsbudgetterne bliver større end tre procent af BNP, hvilket er over det, EU tillader.
Det står klart, at regeringen må omskrive deres finanslov eller udskrive valg.
Ansvar for skat- tesnyd i u-lande
Lise Lerche, Søborg
Den herskende debat om skattesnyd har overset en altafgørende dimension, nemlig at præcis de samme problemer, som dræner europæiske statskasser, hvilket er kilden til finansiering af velfærd og udvikling, også gør sig gældende i udviklingslandene.
Hver gang vi giver en krone i udviklingsbistand, forsvinder syv kroner som følge af skattesnyd og aggressiv skatteplanlægning.
Det er ingen sammenhæng i politikken – det nytter ikke noget at give med én hånd og tage med den anden.
Hvis udviklingslandene skal have mulighed for at finansiere velfærd på samme måde, som vi i Danmark og EU kræver, at de skal, må vi insistere på, at også udviklingslandene skal have ret til at indkræve skat. Men udviklingslandene er ikke inviteret med til forhandlingsbordet i EU og OECD. Og det er et reelt problem.
Det er derfor på tide, at de danske politikere anerkender deres rolle i løsningen af problemet. Både skatteminister Benny Engelbrecht (S) og vores konkurrencekommissær Margrethe Vestager har et ansvar for, at hverken rige eller fattige lande taber i kampen mod skattesnyd.
Når vi brænder broen til det gamle udemokratiske skattesystem, har danske politikere et medansvar for, at udviklingslandene kommer sikkert med over på den anden side.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,2. december 2014,"Lise Lerche, Søborg"
3334,/debat/2015/01/anklagesyg-venstrefloej-misforstaar-charlie-hebdo,Anklagesyg venstrefløj misforstår Charlie Hebdo,Dennis Meyhoff Brink," I de seneste dage har en række debattører på venstrefløjen i Danmark og i udlandet anklaget det franske satiremagasin Charlie Hebdo for at være islamofobisk, racistisk, homofobisk og meget mere. Men det er lige så absurd at anklage Charlie Hebdo for alt dette, som det er at anklage Monty Pythons Flying Circus for at hylde den spanske inkvisition. Læst ude af kontekst kan man altid få billeder – og især satirisk-ironiske billeder – til at betyde næsten hvad som helst. Og kontekst er tilsyneladende ikke noget, den anklagesyge del af venstrefløjen mener at have brug for. De føler sig berettigede til at anklage Charlie Hebdo for alt muligt, uden at de af den grund føler sig forpligtet til at sætte sig ind i, hvad tegningerne egentlig refererer til.
Meget sigende skrev den irske forfatter Richard Seymour for nylig i det venstreorienterede amerikanske kulturmagasin Jacobin, at Charlie Hebdo slet og ret er »et racistisk blad. Jeg vil ikke spilde tid på at diskutere det: Jeg tager det for givet, at måden, hvorpå bladet gengiver islam, er racistisk.«
Her i avisen skrev adjunkt Michael Nebeling Petersen den 10. januar en kronik, hvori han ikke kun anklagede Charlie Hebdo for at udbrede racistiske stereotypier, men også for at sprede homofobi. Han indrømmer ganske vist, at han aldrig har læst satirebladet og i øvrigt ikke kan fransk. Men han føler sig alligevel berettiget til at dømme ud fra, hvad han ser i tv: »Nyhederne viser også billeder fra den store demonstration i Paris og fra demonstrationer i andre storbyer i Europa. De mange mennesker står stille med skilte. Mange af dem viser billeder og satiretegninger, der skildrer profeten Muhammed, som bliver ydmyget gennem homofobiske fremstillinger af fejlende maskulinitet: Profeten, der kysser en anden mand, involveret i analsex og lignende,« skriver han.
Antiracistisk og antihomofobisk
Mig bekendt har Charlie Hebdo aldrig trykt en tegning, hvor Muhammed er involveret i analsex, og jeg har heller ikke set sådanne skilte i tv. Men jeg ved, at Charlie Hebdo i 2011 trykte en tegning, der forestiller en satiretegner og en muslimsk mand (som ikke er Muhammed), der kysser hinanden under overskriften: »Kærligheden – stærkere end hadet«.

Det er dog alt andet end en homofobisk tegning. Det var en reaktion på, at Charlie Hebdo nogle dage forinden var blevet udsat for et terrorattentat. Ukendte gerningsmænd havde kastet en brandbombe ind i deres redaktionslokaler, og deres hjemmeside var blevet hacket, så den viste moskeen i Mekka og en tekst, der fordømte deres tegninger af Muhammed. Derfor formodede folkene bag Charlie Hebdo, at gerningsmændene var fundamentalistiske islamister, og derfor lavede de den nævnte tegning, hvor de selv – i skikkelse af en tegner – omfavner og kysser en repræsentant for muslimerne for at understrege, at de ikke har noget udestående med dem, og for samtidig at udfordre de fundamentalistiske islamisters velkendte homofobi. Det er med andre ord en antiracistisk og antihomofobisk tegning, hvilket indholdet af bladet yderligere understreger.
Tre fædre
Charlie Hebdo har i årevis kæmpet for homoseksuelles rettigheder, hvilket ofte har impliceret en kamp imod konservative religiøse kræfter, som ønsker at begrænse dem. Det er også baggrunden for en forside fra 2012, hvor man ser Gud blive taget bagfra af Jesus, som bliver taget bagfra af Helligånden. Overskriften til denne homoseksuelle treenighed er: »Homovielser: Kardinal Vingt-Trois har tre fædre«.

Det refererer til den katolske kardinal og ærkebiskop André Vingt-Trois, som i Frankrig er kendt som en indædt modstander af homovielser. Forsiden var en reaktion på, at der nogle dage forinden havde været demonstrationer imod homovielser i Paris, Lyon, Marseille og Toulouse. Medierne havde vist, at talrige katolikker havde deltaget. For at latterliggøre den reaktionære katolske modstand imod lige rettigheder for alle hævdede tegningen ironisk, at som ’Guds søn’ måtte kardinalen selv være resultatet af en homoseksuel trekant.
Den slags billeder har altså intet at gøre med »homofobiske fremstillinger af fejlende maskulinitet«. At opfatte dem sådan er snarere udtryk for, at man ikke sætter sig ind i konteksten, men dømmer andre på baggrund af sine forudfattede holdninger.
Kontekstbundet kunstart
At Michael Nebeling Petersen aldrig før havde hørt om Charlie Hebdo og ikke forstår fransk, forhindrer ham ikke i at anklage bladet for at være både homofobisk og racistisk: » (…) ikonografien er klar. Stereotypiserende og latterliggørende billeder af muslimer er gennemgående og vedvarende,« skriver han.
At tro, at ikonografien er klar, er desværre en typisk misforståelse. Mange betragter satire – og i særdeleshed billedsatire – som en ’simpel’ kunstart, som de uden videre ved, hvad betyder, og som de derfor ikke behøver nogen kontekst for at forstå. Men det er fuldkommen misforstået. Satire er en ualmindelig kontekstbundet kunstart, og Charlie Hebdos forsider er stort set altid kommentarer til begivenheder, der er foregået i ugen op til deres udgivelse.
Racismeanklagen er lige så absurd som homofobianklagen. Petersen giver ingen eksempler, men i udlandet har debattører bl.a. henvist til en forside, hvor man ser en gruppe gravide arabiske kvinder, der under overskriften: »Boko Harams sexslaver er vrede« siger: »Fingrene væk fra vores velfærdsydelser«. Uden kontekst ligner det et racistisk billede, men kender man den franske kontekst, er det tydeligvis en antiracistisk satire.

Inden denne forside udkom i oktober 2014, havde der været en lang debat i Frankrig, hvor højrefløjen havde argumenteret for, at politiske flygtninge ikke automatisk skulle kunne nyde godt af franske velfærdsydelser. De beklagede sig over, at udlændinge kom til Frankrig og fik masser af børn, som blev franske statsborgere og udløste velfærdsydelser, som udlændingene kunne leve af. Samtidig udtrykte de samme politikere imidlertid forfærdelse over pressehistorier om, at den islamistiske organisation Boko Haram holdt sexslaver, som de voldtog dagligt og gjorde gravide. Sådanne kvinder ville ifølge fransk lov selvfølgelig kunne få status af politiske flygtninge i Frankrig, og de ville i allerhøjeste grad have behov for velfærdsydelser. Men trods deres forstillede medfølelse med ofrene for Boko Harams barbari ville højrefløjen altså tage velfærdsydelserne fra de angiveligt samfundsnassende flygtninge.
Naiv, blind og politisk korrekt
Det er hele hykleriet i denne fremmedfjendske holdning, satiren udstiller. Det er en kritik af det absurde billede af flygtninge, der hersker på den franske højrefløj, og af den inkonsistente argumentation, denne højrefløj fremturer med ifølge Charlie Hebdo. Det er altså en antiracistisk satire, der anklages for at være racistisk.
Sådanne detaljer gider anklageivrige venstrefløjsdebattører åbenbart ikke at sætte sig ind i. Derimod gør de netop det, de anklager den racistiske højrefløj for at gøre, nemlig at dømme andre på forhånd. De ser det, de vil se, og de dømmer hurtigt uden at forsøge at forstå først. Endnu mere tragikomisk er det, at de dermed kommer til at gå netop det ærinde, som de anklager blade som Charlie Hebdo for at gå, nemlig højrefløjens. For som repræsentanter for venstrefløjen får de denne til at fremstå som naiv, blind, fordomsfuld og politisk korrekt, og dermed baner de vejen for højrefløjens aktuelle vælgertilslutning.
Dennis Meyhoff Brink er ekstern lektor på Institut for Kunst- og Kulturvidenskab på Københavns Universitet
",48.0,20. januar 2015,"Inden denne forside udkom i oktober 2014, havde der været en lang debat i Frankrig, hvor højrefløjen havde argumenteret for, at politiske flygtninge ikke automatisk skulle kunne nyde godt af franske velfærdsydelser. De beklagede sig over, at udlændinge kom til Frankrig og fik masser af børn, som blev franske statsborgere og udløste velfærdsydelser, som udlændingene kunne leve af. Samtidig udtrykte de samme politikere imidlertid forfærdelse over pressehistorier om, at den islamistiske organisation Boko Haram holdt sexslaver, som de voldtog dagligt og gjorde gravide. Sådanne kvinder ville ifølge fransk lov selvfølgelig kunne få status af politiske flygtninge i Frankrig, og de ville i allerhøjeste grad have behov for velfærdsydelser. Men trods deres forstillede medfølelse med ofrene for Boko Harams barbari ville højrefløjen altså tage velfærdsydelserne fra de angiveligt samfundsnassende flygtninge."
11818,/debat/leder/2011/07/udkantshykleri,Udkantshykleri,Mette Klingsey," Giv de højtuddannedeet incitament til at tage job på Lolland eller Bornholm lad dem slippe for en del af deres studiegæld. Sådan lød forslaget fra Dansk Folkepartis EU-parlamentsmedlem, Morten Messerschmidt i denne uge.
Støttepartiet vil skære 10 procent af gælden for hvert år, en akademiker bosætter sig og tager job i Udkantsdanmark. Det ville komme både de højtuddannede og yderområderne til gavn.
Forslaget blev i første omgang modtaget med interesse fra såvel oppositionen som Venstre, men i går gjorde videnskabsminister Charlotte Sahl-Madsen (K) så regeringens position klar:
»Nu må vi stoppe det hykleri om Udkantsdanmark. Vi vil meget gerne behandles på lige fod med alle andre,« sagde ministeren til DR og betonede, at man »bestemt heller ikke skal hylde dem, der stifter gæld.«
Ministeren vil populært sagt 'vækste' sig ud af yderområdernes nedtur. Der skal universitetsuddannes, hvad Sahl-Madsen betegnede som »tilstrækkelig mange,« og så skal forskningsresultater udbredes til små og mellemstore virksomheder i hele landet.
Det løser næppe den udfordring landområderne har med at fastholde de mange unge og familier, der hellere vil bo i byen. Mandag fortalte Berlingske, at København og Århus ventes at vokse med henholdsvis 24 og 19 procent frem mod 2040, fordi danskerne vil bo i byen. Tilbage står så landområderne, som blot kan se til, mens huse står tomme og forretninger lukker ned.
Det særlig interessante ved Sahl-Madsens udsagn er imidlertid hendes opfordring til at »stoppe hykleriet om Udkantsdanmark.«
Det er ikke engang et år siden, at regeringen lancerede udkantsplanen 'Danmark i balance'. Løfter om puljer til erhvervslivet, bedre uddannelsesmuligheder, flere offentlige arbejdspladser og en liberalisering af planloven til udvalgte 29 kommuner blev givet. Hvis Konservative var så meget imod en særbehandling af yderområderne, skulle de have sagt fra dengang. Alt andet forekommer at være hykleri.
",16.0,22. juli 2011,Det særlig interessante ved Sahl-Madsens udsagn er imidlertid hendes opfordring til at »stoppe hykleriet om Udkantsdanmark.«
6450,/debat/leder/2013/10/tea-party-anerkendes,Tea Party vil anerkendes,Martin Burcharth," 
	I 2014 markeres hundredåret for udbruddet af Første Verdenskrig – en krig, hvis enorme ødelæggelser og kolossale tab af menneskeliv ingen dengang kunne have forestillet sig, at mennesket var i stand til at afstedkomme.

	Vi ved alle, hvad der udløste krigen: et enkelt skud i Sarajevo. Denne historie minder os konstant om, hvor skrøbelig en konstruktion, civilisationen egentlig er. Den er ene og alene etableret af mennesker, og eftersom vi har mange brister, kan vi af og til begå fatale fejl, hvis følger er umulige at gennemskue i selve handlingsøjeblikket. Det kan godt være, ingen ønsker krig, men det betyder ikke nødvendigvis, at vi kan undgå krigen.

	I det seneste par uger har det været lærerigt at følge politikerne i Washington, D.C. stå fast på deres kompromisløse synspunkter uden hensyn til konsekvenserne af en amerikansk betalingsstandsning, som kan blive en realitet i morgen. Især har de ubøjelige krav fremsat af det republikanske flertal i Repræsentanternes Hus vakt stor forundring verden over. Kan det virkeligt passe, at et mindretal i partigruppen (Tea Party-ideologerne) og et klart mindretal i det amerikanske samfund på udemokratisk vis kan få så megen indflydelse, at det kan lukke store dele af forbundsstaten ned på ubestemt tid og føre USA i retning af den finansielle afgrund, direkte mod en betalingsstandsning og en statsbankerot?

	Det måske mest chokerende har været at høre republikanske kongresmedlemmer bagatellisere en betalingsstandsning, som om en sådan blot var en krusning på overfladen af historiens hav. Nuvel, verden brast ikke sammen, efter at Grækenland blev erklæret statsbankerot, men USA – det internationale finanssystems grundpille?

	Et lille mindretal kan ud fra sin ideologiske snæversynethed vitterligt forøve enorm ødelæggelse. Det anskueliggør det 20. århundredes historie. Men den slags er kun sket, når de demokratiske institutioner og deres repræsentanter svigtede. Derfor er det så foruroligende at se præsident Barack Obama, den demokratiske partiledelse og moderate republikanere i Senatet og Repræsentanternes Hus lade ekstremismen få overhånd i pokerspillet om gældsloftet. Det til trods for at præsidenten og den demokratiske senatsleder, Harry Reid, gør ret i at modstå afpresning fra Tea Party-republikanerne og deres allierede i begge kamre.

	Grundlæggende har de amerikanske medier og den politiske elite i Washington undervurderet Tea Party-fænomenet. Det værste, man kan gøre – det, der med sikkerhed giver bagslag – er at gøre nar af ens politiske modstandere. Når det kommer til stykket, er aktivisterne og deres sympatisører amerikanere, der føler sig sat uden for indflydelse. De er dybt frustrerede borgere, som falder for lette løsninger på komplekse problemer. Det kan godt være, at deres synspunkter er anakronistiske og let kan affejes som irrationelle, men man må aldrig underkende legitimiteten af deres kritik af systemet. Det, de fremfor alt angler efter, er anerkendelse. Herefter kan samtalen begynde.

	Det første, Tea Party-aktivister og beslægtede konservative republikanere altid peger på i møder med medierne, er, at de ikke er »tossede« eller »anarkister«, som senatsleder Harry Reid har kaldt dem.

	At kalde dem konservative i konventionel forstand er misvisende. Hvis det at være konservativ indebærer den urealistiske forestilling, at de ideer, på hvilke USA er grundlagt i det 18. århundrede, er universelle og urokkelige, så hører Tea Party-republikanere ikke til den amerikanske konservative tradition. Snarere bør de kaldes en radikal antimoderne bevægelse, som romantiserer landlivets værdier, det individuelle ansvar, og som afskyr alt kosmopolitisk og multikulturelt.

	Bevægelsen har til forskel fra Occupy Wall Street valgt den parlamentariske vej. Denne strategi har hidtil båret frugt, fordi et mindretal kan få overordentlig stor indflydelse gennem græsrodsarbejde og deltagelse i primærvalg. Og det er legitimt nok. Tea Party er kommet for at blive, uagtet at bevægelsens popularitet er faldet i takt med dens aggressive taktik. Meget tyder på, at det republikanske parti enten splittes eller kommer i aktivisternes vold. Denne historie er langtfra ovre.
",1.0,16. oktober 2013,"	Bevægelsen har til forskel fra Occupy Wall Street valgt den parlamentariske vej. Denne strategi har hidtil båret frugt, fordi et mindretal kan få overordentlig stor indflydelse gennem græsrodsarbejde og deltagelse i primærvalg. Og det er legitimt nok. Tea Party er kommet for at blive, uagtet at bevægelsens popularitet er faldet i takt med dens aggressive taktik. Meget tyder på, at det republikanske parti enten splittes eller kommer i aktivisternes vold. Denne historie er langtfra ovre."
5756,/debat/2014/01/laeserbreve-2,Læserbreve,," 
	Lån penge til landsbyboerne

Carsten Abild, Otterup

	Et landsbysamfund, hvor der ikke kan sælges huse og købes boliger, forsvinder. Sælgere som eksempelvis ældre landsbybeboere vil være stavnsbundne, og købere som børnefamilier kan ikke flytte til landsbysamfundet.

	Vore landsbyer og landdistrikter befinder sig i en alvorlig situation. Baggrunden er bankers, sparekassers og kreditforeningers tilbageholdenhed med hensyn til at give lån til huskøb og erhvervsdrift på landet.

	Det er almindeligt kendt, at boliger i landsbyer og landdistrikter, der har en værdi på 0,5 millioner kroner eller mindre, ikke kan få kreditforeningslån. Det er ligeledes kendt, at ejendomme, der skønnes vanskelige at omsætte inden for et halvt år, ikke kan få lån.

	Som det fremgår af den aktuelle debat, er det ikke alene boliger på landet, der har store låneproblemer. Det gælder også erhvervsdrivende på landet, som eksempelvis nærbutikker, cafeterier, iværksættere, håndværk og småindustri.

	Der er ligeledes brug for lånemuligheder til renovering, forbedringer, kloakering, jordvarme og fibernet. Kan landsbyer og landdistrikter ikke få lån, dør de. Organisationen Landsbyerne i Danmark foreslår derfor, at regeringen og Folketinget gør det muligt at få statsgaranterede lån.

	Man taler ofte om faren ved at alle flytter til storbyerne, og landsbyerne forsvinder. Første skridt til at løse dette problem er, at give låne til dem, der ønsker at bo i landdistrikter.

	Fjern moms på økologiske varer

Lave K. Broch, Folkebevægelsen mod EU

	Der er mange fordele ved at købe og spise økologisk mad. Du undgår rester af sprøjtegifte i din mad, økologiske dyr lever under bedre forhold, og det er godt for vores grundvand. Men mange køber ikke økologisk mad, fordi den er for dyr.

	Det vil derfor være godt, at sætte momsen ned eller fjerne den helt på økologisk mad. Men det tillader EU ikke.

	Det synes jeg ikke, EU skal bestemme. Danmark bør genvinde selvbestemmelsen over økologireglerne og landbrugsområdet. Det kan kun gå for langsomt.

	DF viser sit sande ansigt

Niall W.G. Young, Tjele

	Endelig kommer DF ud af busken med Holger Gorm Petersen (DF) seneste udmelding i BT om »At muslimer i det hele taget ikke er velkommne – muslimsk indvandring burde stoppes«.

	Men mon ikke den slags giver bagslag? Deres næstformand Søren Espersen (DF) forsøger at trække kommentarne i land for at minimere skaden. Problemet er bare, at katten er sluppet ud af sækken.

	Det bekymrer mig at høre om bred generalisering af udenlandske grupper, som nemt kan føre til stigmatisering. Det gavner ikke nogen. Slet ikke Danmark.

	Derfor er det vigtigt, at danskerne kan og vil påtage sig deres demokratiske ansvar og tage afstand fra den politik, som kan føre til unyttig polarisering mellem folkefærd.

	Kejthåndet venstrefløj?

Svend Aage Christensen, Frederiksberg

	Man kan af Ellen Trane Nørbys og Morten Løkkegaards kommentar Ideologisk ensidighed i en vigtig frihandelsdebat den 27. januar udlede, at de selv står for ideologisk pluralisme. Elskværdigt lader de to pluralister forstå, at »det er en vigtig debat, som vi hilser velkommen«.

	Om de virkelig mener, at de hilser debatten velkommen, kan man dog blive i tvivl om, når man ser deres omtale af deltagerne i »Informations meget ensidige dækning af forhandlingerne«.

	Den kunne være inspireret af Axel Strøbyes kriminalassistent Jensens overgearede svada i Olsen-banden overgiver sig aldrig fra 1979: »venstreorienterede, kejthåndede, skæggede, langhårede, negative, uansvarlige, samfundsnedbrydende.«

	Men sagen er, at Information har leveret den grundigste dækning af emnet i dansk presse.

	Denne indsats skal avisen ikke have utak for.

	Byen rundt på rådne bananer

Henrik Howardsen, København (KD)

	Kristendemokraterne vil sætte speed på udviklingen af gas som brændstof i den danske transportsektor.

	Teknikken er både velkendt og afprøvet. Den er en enkel og meget miljørigtig måde at komme af med forureningen fra især vores dieselmotorer.

	I USA og Sverige bygger man nu lokomotiver, der kører på naturgasdrift. I Sverige har man ombygget et helt tog, så det nu kan køre på biogas.

	I Fredericia kører der fine, nye støjsvage gasdrevne bybusser. Det næste, som med fordel kunne ’gasificeres’ er skraldebilerne. En skønne dag kan de måske køre på deres eget skrald.

	Syv kasser rådne bananer, nogle liter sur mælk og madresterne fra i går, så er der måske lavet biogas nok til dagens runde på Nørrebro?

	Så kom nu i gang. Gør noget i stedet for bare at holde fine taler om miljøet.

	For vi kan altså ikke køre på politisk øregas.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,29. januar 2014,"	Man taler ofte om faren ved at alle flytter til storbyerne, og landsbyerne forsvinder. Første skridt til at løse dette problem er, at give låne til dem, der ønsker at bo i landdistrikter."
2882,/debat/2015/03/skodjob-laert-hel-del,Mine skodjob har lært mig en hel del,Anne Sophia Hermansen," Mit første job fik jeg som 14-årig. Jeg gik med weekendaviser i Risskov, og var de ikke afleveret kl. 9, kom der klager. Det job lærte mig planlægning og omhyggelighed, men også at der skal afleveres flere hundrede aviser, før man kan købe en Lacoste-polo.
Som 16-årig fik jeg en tjans som opvasker på en kinesisk restaurant, og jeg var der nøjagtigt to dage. Så blev jeg klappet bagi af en tjener – og så klappede jeg ham en. Jeg blev fyret, for han var øverst i hierarkiet, mens jeg var nede blandt madresterne.
Tredje job var som ansat på Jacob’s Pitabar. I dagtimerne skrællede jeg absurde mængder kartofler, løg og gulerødder, om natten stod jeg i frituredampe og fulderikker. Jeg var 17 år og netop flyttet i kollektiv, og jeg havde regninger, der skulle betales. Så jeg lærte at sætte pris på min løn. Lønningsdag var en stor dag. Men jeg lærte også noget andet og mindst ligeså vigtigt: At min privilegerede opvækst i Risskov havde gjort mig til en arrogant nar. Nå, skal jeg tale pænt til folk, der taler grimt? Sådan skal de ellers ikke tale til mig, de der mennesker uden egenskaber og bøger. Jeg lærte at være ydmyg. Og så lærte jeg, at en kombination af koffeintabletter og guldøl gør en ret uegnet til at huske, hvad folk skal have. Til at arbejde i det hele taget. Så det job blev jeg også fyret fra.
Fjerde job var på en bar i underetagen af Hotel Royal i Århus. Jeg var 18 år, og en aften var der ikke et øje i baren. En mand kom ind. Han så mærkelig ud. Han truede med at smadre sin øl i hovedet på mig og fortrød så, nej, han ville fylde hele baren med sperm. Det sidste var imponerende, men også lidt skæmmende, for jeg var som sagt alene og havde ikke rigtig lyst til at se ham onanere eller det, der var værre. Tilfældigvis kom der et par gæster, og han gik, men ikke uden at love, at han ville vente på mig, når jeg havde fri. Hvis ikke i aften, så i morgen aften eller bare en anden aften. Hvad lærte det mig? At min chef var totalt ligeglad med sikkerheden for ung, lavtlønnet arbejdskraft, og jeg blev totalt ligeglad med hans bar og gav mine venner al den øl, de kunne drikke. På hans regning.
Så fulgte et rengøringsjob på et plejehjem. De ældre var senildemente, aggressive, medicinerede, uden genkendelse af omgivelserne, ulykkelige, ude at stand til at spise, drikke, tisse og så videre selv. Og store dele plejehjemspersonalet så mere på uret end på beboerne og brugte flere timer hver dag på at sole sig i atriumgården, mens de hylede op om, at de var pressede og slet ikke havde tid til de gamle.
De fem job lærte mig givetvis også mange andre ting, men nok mest væsentligt: At vores perspektiv er formet af det sted, vi er opvokset. Lille sted med stor homogenitet = småt udsyn. Jeg havde ikke set mennesker, der var psykisk syge eller hjælpeløse. Eller som ikke havde en bogreol og store drømme om at blive astronaut, professor eller superstjerne på MTV. Det var kun sundt for mig at få et klap bagi og blive rystet lidt ud af den livsbane, der ellers lå foran mig med pæne job og mennesker, der tænkte, talte og så ud ligesom mig selv.
Måske var det også mine skodjob, der gjorde, at jeg gik lige i arbejde som færdiguddannet magister i stedet for på dagpenge – modsat mange af mine medstuderende, som ikke stod ud af sengen for mindre end en direktørstilling for Gyldendal. Og safe to say, det var ikke de 200 ulønnede boganmeldelser eller artiklerne i diverse undergrundsmagasiner, der kvalificerede mig rent arbejdsmæssigt. Eller den lange, fine uddannelse i litteraturhistorie og idehistorie for den sags skyld – jeg kunne nemt have nøjedes med en bachelor, men det er en anden sag.
I mine øjne er folk med et mærkeligt CV mere spændende end dem, der er spyttet ud af McKinsey-pølsemaskinen og har lavet alle de rigtige konkurrencesamfundsting. For sagen er, at vi ikke bliver ’mere menneske’ af at være sammen med flere som os selv. Jeg under alle en portefølje af ’skodjob’, særligt dem, der vil have ansvar for andre, lede en virksomhed og være politiker i Danmark.
Anne Sophia Hermansen er journalist
Klummen er udtryk for skribentens egen holdning
",51.0,26. marts 2015,"Tredje job var som ansat på Jacob’s Pitabar. I dagtimerne skrællede jeg absurde mængder kartofler, løg og gulerødder, om natten stod jeg i frituredampe og fulderikker. Jeg var 17 år og netop flyttet i kollektiv, og jeg havde regninger, der skulle betales. Så jeg lærte at sætte pris på min løn. Lønningsdag var en stor dag. Men jeg lærte også noget andet og mindst ligeså vigtigt: At min privilegerede opvækst i Risskov havde gjort mig til en arrogant nar. Nå, skal jeg tale pænt til folk, der taler grimt? Sådan skal de ellers ikke tale til mig, de der mennesker uden egenskaber og bøger. Jeg lærte at være ydmyg. Og så lærte jeg, at en kombination af koffeintabletter og guldøl gør en ret uegnet til at huske, hvad folk skal have. Til at arbejde i det hele taget. Så det job blev jeg også fyret fra."
7029,/debat/2013/07/frigoerelsens-glatbarberede-uniform,Frigørelsens glatbarberede uniform,Marie Bruvik Heinskou," 
	Det kan provokere mig irrationelt meget, at små piger render rundt i bikini. Kigger man sig omkring på strande i Skandinavien, er det næsten reglen frem for undtagelsen, at piger ned til 4-5 års alderen leger rundt i fuld bikinimondering, mens de bygger sandslotte og ifører sig svømmevinger. Set med et voksent blik ligner det en seksualisering af barnekroppen, men set fra et barneblik ligner det mere en leg, der udforsker og imiterer den garderobe, som de voksne kvinder ifører sig. Det er derfor ikke børnene, men voksne kvinders egen brug af bikinien, man kan kritisere, hvis man vil bruge energi på det.

	Imitationsmekanismen virker derimod mere forunderlig, hvis man begynder at spekulere over den omvendte bevægelse: Når voksne imiterer børn. Og den kan man i stigende grad betragte i omklædningsrummet rundt omkring i landets svømmehaller. Kvinder i alle aldre lader sig glatbarbere, så kønnet fremstår barnligt, piget og på den voksne kvinde uskyldigt. Det tyder på, at det voksne blik i tiltagende grad seksualiserer og attrår barnets uskyld. Det tyder også på, at seksualiseringen af barnet, kommer fra kvinder selv (og ikke mænd). At kvinder måske endda forsøger at udkonkurrere barnet?

	Med frisættelsen af seksualiteten er det jomfruelige tabt, uskylden forsvundet, og det ’rene’ forhold en udslidt drøm, der resulterer i længsler efter det ubesmittede køn. Der råbes om forbud af sexarbejdere, tales religiøst om vegetarmad og om de rene positive tanker gennem mindfulness, alt imens der hives og slides i kønsbehåringer, så kønnet (også) fremstår ’ufarligt’. Og det sker netop på et tidspunkt, hvor kønnet er mere let tilgængeligt end på noget andet tidspunkt i kvinders historie. Nu kan man jo, traditionen tro, vælge at beklage den form for infantilisering og æstetisering af kønnet, og det har sociologer og kønsforskere da også gjort. Pr automatik er det moderne samfunds dyrkelse af overflader og objektgørelse af mennesket blevet begrædt.

	Men billedet af glatbarberingen bør ses mere tvetydigt. Ser man den i lyset af en stigende social ligestilling mellem mænd og kvinder, er lillepigeæsteticeringen af kønnet den bevægelse, der afspejler et refleksivt overskud og et nyt kvindeligt udfoldelsesrum. Derfor bør man også se intimbarberingen som en manifestation af et magtskifte mellem mænd og kvinder.

	Her er bemestringen af det barnlige lillepigede spejl på en kvindelig selvbevidsthed og skamløshed, der både indtager barnet og uskylden og samtidigt refleksivt spiller på forholdet mellem magt og undertrykkelse i forholdet mellem mænd og kvinder. Kvinder har så at sige – også på den seksuelle front – overskud til at iscenesætte kønnet som ’småt’, ’uerfarent’ og ’uskyldigt’ uden at føle sig truet. Væk er vagina dentata – altså den åbenlyst kastrationsfarlige kvinde. I stedet er den lille smidige, søde vegetaryogamis på banen – hende der på overfladen er medgørlig, ren, spillende og ufarlig, men som når alt kommer til alt, alligevel efterhånden har en del at skulle have sagt i det moderne ligestillede seksuelle forhold.

	Femininiteten fremhæves frem for at underbetones, og kvindemagten gøres usynlig (væk er Samson og håret) – på trods af at den er blevet stærkere. Yderligere illustrerer det barberede køn også, at kvindens funktionelle relation til barnet er tømt for betydning – vi lever ikke kun for at reproducere os selv – derfor er æstetiseringen af det infantile nu muligt, selv af de mest intime dele.

	Det barberede køn kan således ses som udtryk for en radikal kvindefrigørelse frem for en radikal objektgørelse. Dermed ikke sagt, at spillet med køn og seksualitet er blevet nemt. Tværtimod. Det handler stadig om magt og selvbemægtigelse. Men magtens uniform kan godt være en fræk bikini og en glatbarberet mis. Den uniform er ikke nødvendigvis udtryk for en objektgørende og fornedrende kvindeundertrykkelse.

	Og når man kritisk, som jeg, vender sig mod små børn i bikini, er det nok væsentligt at overveje, hvilken projektion man lige har gang i. Børn er stadig børn, med alt hvad det indebærer af kejtede imitationsforsøg, bikinier og prinssessekjoler. Derimod har mænd og kvinder gang i en række magtforskydninger, der resulterer i en længsel efter en uskyld, som projiceres over i det ’barnlige’. Men uskylden kommer nok aldrig tilbage, hvis den overhovedet har været der.

Marie Bruvik Heinskou er sociolog
",9.0,23. juli 2013,"	Med frisættelsen af seksualiteten er det jomfruelige tabt, uskylden forsvundet, og det ’rene’ forhold en udslidt drøm, der resulterer i længsler efter det ubesmittede køn. Der råbes om forbud af sexarbejdere, tales religiøst om vegetarmad og om de rene positive tanker gennem mindfulness, alt imens der hives og slides i kønsbehåringer, så kønnet (også) fremstår ’ufarligt’. Og det sker netop på et tidspunkt, hvor kønnet er mere let tilgængeligt end på noget andet tidspunkt i kvinders historie. Nu kan man jo, traditionen tro, vælge at beklage den form for infantilisering og æstetisering af kønnet, og det har sociologer og kønsforskere da også gjort. Pr automatik er det moderne samfunds dyrkelse af overflader og objektgørelse af mennesket blevet begrædt."
4131,/debat/2014/09/eu-styrer-koen-talent,"EU styrer efter køn, ikke talent",Hans Bonde," Ved den nylige nedsættelse af EU-Kommissionen foregik besættelsen af topposterne vanen tro på baggrund af meget andet end kvalifikationer, talent og erfaring. De store lande skal have deres bid, de nye østeuropæiske lande deres.
Gennem den sidste halve snes år er kønsparameteret imidlertid kommet til at spille en stadig større rolle. Ligestilling defineres ikke længere som fri og åben konkurrence i udgangspunktet, men som en resultatlighed, der skal ende med en bestemt andel af topstillinger til kvinder.
Inden Jean-Claude Juncker i sommer blev valgt som EU’s nye præsident, blev der lagt pres på ham for at sikre kvindeandelen i det nye EU-parlament.
EU-Kommissionens afgående næstformand, den liberale hollænder Neelie Kroes stillede sig i spidsen for kampagnen Ten or more, der skulle sikre mindst 10 kvindelige kommissærer i det nye parlament.
Helt i takt med Kroes’ holdninger foreslog den nyvalgte Juncker, at 40 procent af de nye kommissærer skulle være kvinder. Problemet for Juncker var dog, at halvdelen af de 28 EU-lande allerede havde meldt en kandidat ud, men kun Tjekkoslovakiet havde foreslået en kvinde. Og uden mindst ni kvindelige kommissærer ville Parlamentet afvise at godkende hans kommission.
Juncker pressede nu de nationale regeringer til udelukkende at sende kvindelige kandidater, så man til sidst nåede op på det krævede niveau.
EU’s nye ’udenrigschef’ blev 41-årige italienske Federica Mogherini. Hun blev i februar i år uden særlig erfaring som f.eks. minister udnævnt til at være udenrigsminister i Matteo Renzis nye regering, der byggede på fifty-fifty fordeling til de to køn.
Fem måneder efter blev hun så udpeget til at stå i spidsen for EU’s udenrigstjeneste. Det kan man da kalde et dobbelt karrierespring.
Historien gentager sig
Hele sceneriet med kravet om, at de nationale regeringer skulle sende kvindelige kandidater, der til gengæld ville kunne lokkes frem med tungere poster, burde ikke kunne overraske nogen, for præcis det samme foregik for fire år siden. Også ved sammensætningen af kommissionen i 2009/10 var EU-kommissionsformand Barrosos erklærede mål en »balance mellem kønnene i den europæiske midte. Der er otte kvinder i Kommissionen – engang var der 10«.
Barroso manglede fem kvindelige kandidater, og med Politikens ord havde Barroso »tidligere været ude at lokke de nationale regeringschefer med særdeles tunge poster, hvis medlemslandene sender en kvinde«.
På det tidspunkt havde 20 lande meldt deres kandidater ud, og blandt andet i Danmark foregik der en kamp mellem Bertel Haarder og Connie Hedegaard.
Det havde længe ligget i luften, at når integrationsminister Bertel Haarder havde fået styr på udlændingeområdet, ville der til gengæld vanke en kommissærstilling. Men nu blev der skabt usikkerhed om hans kandidatur.
I sidste ende lykkedes det da også med udnævnelsen af Connie Hedegaard med hiv og sving at nå det ønskede antal kvindelige kandidater.
Tid til børnebørn
Hvis man vil vide, hvorfor kvinderne i høj grad fravælger et topjob som kommissær, kan man bare spørge Mariann Fischer Boel, der i 2010 undlod at genopstille som landbrugskommissær, fordi hun »gerne ville have tid til at nyde sine børnebørn.« Hun fortæller, at: »I Bruxelles fandt jeg en lejlighed med god plads. Og jeg havde nok håbet, at mine børn og min mand ville komme og besøge mig noget mere. Men jeg ved også, at hvis min mand var flyttet med derned, ville jeg have haft dårlig samvittighed konstant, for jeg arbejdede i døgndrift. I stedet kom jeg hjem, når jeg havde tid.«
Mariann Fischer Boel fremhæver, at: »Når man først åbner munden, kan man blive valgt til alting. Særligt som kvinde.« Klaus-Dieter Borchardt fra Europa-Kommissionen bekræfter, at: »Hun var heldig i forhold til at få kommissærposten: Danmark var ikke sikker på sit ressortområde, Barroso havde brug for en kvinde, landbruget var ledigt, og hun var minister for det område.«
Mariann Fischer Boel fortæller, at »Bertel Haarder faktisk var kørt i stilling til at få den kommissærpost, der gik til hende«. »Han ville det så gerne. Og han ville have været god til det. Men måske ville han det for meget – eller også fik han bare ikke den kønsskifteoperation.«
Haarder husker ifølge Information godt, hvordan »kvindeargumentet blev brugt« mod ham i 2004, og han udtalte i Information i juli 2014, at: Fogh desværre nølede »så længe, at Barroso nærmest var nødt til at forlange en kvinde, hvis det skulle godkendes i Parlamentet«.
Talentet negligeres
Hvilket samfund får vi, hvis tendensen til at politiske poster, bestyrelsesposter, kunststøtte og topforskerstillinger mere og mere uddeles til to kønskollektiver i stedet for til det enkelte talent? Vil det gavne kvindefrigørelsen? Det er ikke sikkert.
Vi risikerer i stigende grad at se på topfolk som henholdsvis kvinde eller mandekommissærer, kvinde- eller mandeeksperter og kvinde- eller mandekunstnere med lavere forventninger til kvinderne, der jo har fået særbehandling.
Samtidig vil præstations- niveauet falde, når poster ikke besættes med de dygtigste, men ud fra andre parametre end talent.
De ambitiøse mænd derimod skal til at besinde sig på, at de kun kan konkurrere om en vis andel af topposterne, fordi resten allerede er fordelt til kvinder uanset indsats. Dermed bliver selektionen og præstationsniveauet endnu højere blandt mændene, og chancen for nederlag naturligvis også større især på felter, hvor mænd i langt højere grad end kvinder har tradition for at prioritere en karriere.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,24. september 2014,Fem måneder efter blev hun så udpeget til at stå i spidsen for EU’s udenrigstjeneste. Det kan man da kalde et dobbelt karrierespring.
11722,/debat/2011/08/maa-bygge-liv,Må man bygge med liv?,Gunna Christiansen," Ingeniører er i gang med at lave det samme kunststykke med den biologiske verden, som computernørder i årtier har gjort med transistorer og printplader.
De såkaldte syntesebiologer isolerer eller fremstiller dele af naturlige organismer og sætter dem sammen på forskellige måder for at producere organismer, der ikke findes i naturen. F.eks. bliver der arbejdet på at lave en slags kunstige blade, der overgår naturlige blades evne til at suge solens lys til sig. Via elektroder sender de energien af sted direkte som elektricitet.
Der kan også være tale om liposomer det vil sige mikroskopiske bobler, hvis membraners opbygning er som biologiske cellers som kan sprøjtes ind i blodbanerne, hvor de f.eks. kan nedbryde giftige stoffer.
Organismerne kan programmeres eller omprogrammeres til at løse præcis de opgaver, vi sætter dem til, lidt som i computerindustriens plug 'n' play-systemer.
Med den væsentlige forskel, at når der bygges med liv, er det naturligvis ikke (ren) 'play'. Det er syntesebiologerne selv meget bevidste om. Da nobelprismodtageren Hamilton Smith blev spurgt, om syntesebiologer ikke »leger Gud?«, svarede han, »vi leger ikke!«
Gud eller ej, man behøver ikke at være biolog for at blive fascineret. Man behøver heller ikke at være ingeniør for at se, eller i det mindste drømme om, de teknologiske døre, syntesebiologien måske åbner: Hvis man ved at manipulere med naturen, sådan som vi har gjort det i landbruget i tusindvis af år, kan transformere civilisationen, hvad kan man så ikke opnå ved at designe naturen?
Håb og hype
Spørger man syntesebiologerne, får man svar på tiltale: Naturen leverer i dag vores fødevarer, en hel del medicin og stadig mere af vores energiproduktion. Men så snart det er sagt, dukker ord som fødevarekrise og klimakrise op. Selvbevidste syntesebiologer giver den gerne som redningsmænd på disse felter, selv om de dog har en vis erkendelse af, at det kan være svært at skelne mellem håb og hype.
De er de første til at pointere, at man ikke skal regne med at se kunstige kvælerslanger a la science fiction-film som Blade Runner. De organismer, forskerne udvikler på, er typisk de allersimpleste, der findes f.eks. gær- og bakterieceller.
I mange tilfælde kan man knap nok kalde produkterne for levende, for man bruger alene elementer fra biologiens verden f.eks. membraner og enzymer.
Disse mere eller mindre levende systemer kan være koblet med elementer fra den døde verden f.eks. mikroskopiske ledninger af metal.
Genetikeren Craig Venters succes sidste år med at indsætte et kunstigt fremstillet bakteriegenom i en fremmed bakterieskal varsler, at man måske også på sigt vil kunne designe nye gener. Intet tyder altså på, at strømmen af nyheder fra syntesebiologerne er for nedadgående, snarere at vi kun er ved begyndelsen.
Hovmod?
Det er svært ikke at glæde sig lidt over udviklingen. Alligevel gætter jeg på, at mange, som jeg, vil sidde med en ubestemt følelse af, at det virker voldsomt, det der med at bygge med liv. Den grænseoverskridende kraft i syntesebiologien, der gør mig fascineret, gør også, at jeg er på vagt.
Undervejs, mens jeg har læst om syntesebiologernes ambitioner, har jeg f.eks. spekuleret på, om kunstige organismer opfører sig, som forskerne regner med? Eller om der er tale om menneskelig arrogance, når vi tror, at vi med nogen form for sikkerhed kan sige noget om det.
Er der tale om samme form for arrogance, som den der gav os ddt, kogalskab og atomkatastrofer?
Det ville være udtryk for hovmod, hvis man uden videre udelukkede den mulighed. Men samtidig skal vi huske at medtænke, at også fravalg kan have omkostninger.
Jeg mener, at meget af den mistro, der rettes imod syntesebiologien, er overdreven. Der er tale om en slags negativ hype fra fraktioner, der virker, som om de ikke har noget ønske om at forstå nuancerne.
Et eksempel er den store opmærksomhed på såkaldt bioterror. Her tegnes et scenarie, hvor terrorister designer en dødsensfarlig organisme, en slags biologisk masseødelæggelsesvåben. Men ærlig talt, hvis man vil slå folk ihjel og det er unægtelig et stærkt ønske rundt i verden findes der langt nemmere måder man kan f.eks. bruge nogle eksisterende farlige organismer. Alligevel betyder denne mistro, at FBI overvåger små gør det selv-synbiosamfund, hvor unge mennesker for et skrabet budget afprøver deres gode ideer.
Pseudodiskussion
Der er desværre en tendens til, at diskussioner om ny teknologi bliver til en pseudodiskussion, der handler om, hvorvidt ny teknologi vil eller ikke vil have negative konsekvenser. Modstanderne beder typisk om bevis for, at der ingen risici er. Tilhængerne afviser, at der overhovedet er noget nyt på spil eller opstiller totalt urealistiske billeder af de revolutionerende opfindelser, teknologien vil fremkomme med.
Man kan diskutere både jubeloptimistens og maskinstormerens retorik. Hvis målet er så vidt muligt at høste fordelene og undgå ulemperne, er det dumt at gå rundt med de sort/hvide briller på.
Det, vi skal forstå, er, at ingen har et olympisk overblik. Vi står derimod over for dilemmaer, bløde facts og subtile forandringer, og ny teknologi provokerer os til at genoverveje indgroede forestillinger og værdier.
Sådan er det med al teknologisk udvikling, og syntesebiologien er ingen undtagelse: Vi har på den ene side nogenlunde klare ideer om, hvordan man behandler levende væsner, på den anden side om, hvordan man behandler maskiner. Men hvordan behandler man levende maskiner? Og apropos: Er det ikke i sig selv et skråplan at behandle det levende som maskiner, vi kan pille fra hinanden og sætte sammen efter behov?
Når mennesker begynder at designe naturen, fratager vi den så ikke den sidste smule af mening, og kan vi så stadig respektere den? Er vi med andre ord på vej endnu et skridt væk fra et respektfuldt forhold til naturen?
Eller måske er der overhovedet ikke noget nyt i det, vi gør. Vi har i årtusinder udnyttet naturen, og i de seneste årtier har vi endda gjort det ved hjælp af genmodifikation.
Jeg føler en del sympati for disse overvejelser. Men jeg føler dog også et vist ubehag, når begreber som 'respekt for naturen' bliver bragt i spil, når den i vore dages synbioforskning alene udgøres af bakterier og svampe som vi dagligt både udrydder og bruger ved f.eks. brødbagning! At benytte den slags retorik er at skyde gråspurve med kanoner. Når det er sagt skal vi naturligvis holde øje med, om det vedbliver med at være gråspurve!
Fri os fra overregulering
En påfaldende social analogi mellem syntesebiologien og informationsteknologien er, at syntesebiologimiljøet er befolket med både tunge seriøse forskningsprogrammer og en underskov af mere eller mindre anarkistiske små gør det selv- og studentermiljøer. Sidstnævnte arbejder efter syntesebiologiens principper, men med langt mere beskedne midler. De synes at dele en fornemmelse af, at man er trådt ind i en ny verden fuld af muligheder, hvor kun fantasien sætter grænser.
Jeg tror, at syntesebiologi i kraft af denne innovative vilje på sigt kan få lige så stor en indflydelse på verdens gang, som computerne har haft. Så hvis vi overhovedet ønsker, at teknologisk innovation skal spille en rolle i løsningen på de samfundsudfordringer, vi står over for, er det ikke nu, vi skal skride hårdt ind med regulering. Gør vi det, risikerer vi aldrig at få at vide, om syntesebiologien faktisk kunne have bidraget til samfundet på en positiv måde.
Vi skal følge med og udvise rettidig omhu. Vi skal løbende drøfte, om visse dele af syntesebiologien træder vigtige værdier under fode. Men mit gæt er, at der er langt mere at glæde sig til end at frygte.
 
Gunna Christiansen er professor i medicinsk mikrobiologi ved Aarhus Universitet og medlem af Det Etiske Råd.
Teknologirådet og Det Etiske Råd har netop udgivet et debatmateriale om syntesebiologi, som er udarbejdet af en tværfaglig baggrundsgruppe. Det afslutter de to råds arbejde med syntesebiologi.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",10.0,9. august 2011,"Spørger man syntesebiologerne, får man svar på tiltale: Naturen leverer i dag vores fødevarer, en hel del medicin og stadig mere af vores energiproduktion. Men så snart det er sagt, dukker ord som fødevarekrise og klimakrise op. Selvbevidste syntesebiologer giver den gerne som redningsmænd på disse felter, selv om de dog har en vis erkendelse af, at det kan være svært at skelne mellem håb og hype."
6936,/debat/2013/08/laeserbreve-18,Læserbreve,," 
	Passiv Antorini

Finn Gunst, Brønshøj

	En dugfrisk undersøgelse fra BDO Kommunernes Revision siger her kort før skolestart, at inklusionen i folkeskolen er blevet en spareøvelse for kommunerne. Pengene er kanaliseret over i andre dele af det kommunale budget. Hermed er der tale om intet mindre end en katastrofe for de børn, der skal inkluderes i normalundervisningen.

	Men 31. juli siger børne- og undervisningsminister Christine Antorini (S) til TV 2, at hun ikke vil gribe ind med initiativer i forhold til kommunerne. En helt uforståelig passivitet.

	Det forlyder, at Enhedslisten vil kalde ministeren i samråd i sagen. Elever, forældre og lærere kan forhåbentlig se frem til, at dette møde munder ud i nogle rimelige tiltag fra ministerens side.

	Træbiomasseer ikke neutral

Tarjei Haaland, Greenpeace

	Det er forkert, når Rolf Czeskleba-Dupont i Information d. 20. juli påstår, at Greenpeace i Danmark ikke tidligere har advaret mod ubæredygtig biomasse. Greenpeace er faktisk helt enig i, at biomasse fra træ ikke er CO2-neutral.

	Derudover er biomasse fra træ ofte heller ikke produceret bæredygtigt. Men problemet er mere præcist at kunne beregne, hvor stort eller lille et udslip af CO2 og andre drivhusgasser, der er forbundet med at producere og afbrænde en specifik mængde biomasse fra en et givet sted. Greenpeace i Danmark er derfor ikke uenige med vores søsterafdelinger i andre lande, »der advarer mod at betragte træpilleproduktion og –afbrænding som CO2-neutral, fordi det let fører til rovdrift på skovene og varige CO2-udslip.« Vi har i mange sammenhænge – bl.a. ved møder med DONG Energi og Vattenfall – advaret om netop dette.

	Greenpeace er stort set enige i de ni anbefalinger, som CONCITO har udarbejdet. Eksempelvis denne: »Såfremt man politisk fastholder at bruge træpiller i de centrale kraftværker, bør dette være en midlertidig foranstaltning, forstået sådan, at når de eksisterende værker er udtjente, skal de ikke erstattes af nye træpille-baserede værker.«

	Amerikanske fordomme

Bente-Ingrid Bruun, Lyngby

	Den 5. august er Informations udenrigskorrespondent Annegrethe Rasmussen igen på banen med elitære domme, fordomme og personlige betragtninger fra USA i sin klumme, hvis indhold kan sammenlignes med tonen på Facebook.

	Annegrethe Rasmussen generaliserer eksempelvis således: »I Danmark vælger man et fag, som man bagefter praktiserer resten af sit arbejdsliv. Det er præcis lige så røvkedeligt, som det lyder.« Hvornår har Annegrethe Rasmussen sidst talt med en kirurg eller tømrer? Det er de færreste, der først kan studere eksotiske fag og herefter kvalificere sig til jurist og erhvervsøkonom.

	I forrige måned frydede Annegrethe Rasmussen sig over kvindepower, og i en artikel om Detroit nævnte hun slet ikke den finansielle magtudøvelse, der har haft så stor indflydelse på byens nedtur.

	Jeg er formentlig ikke den eneste, der ønsker en ny klummist fra USA. Annegrethe Rasmussen er simpelthen for navlebeskuende.

	Drop syriskfølelsesporno

Steen Flemming Jørgensen, København

	Mandag den 5. august røg Information direkte i skraldespanden. Jeg forstår ikke, hvorfor I vælger at bringe en historie på forsiden om en lille syrisk dreng, der er ved at dø af sine kvæstelser, og hvorfor I sågar bringer et foto af ham inde i avisen. Det er ren følelsesporno.

	Hvad forsøger I at fortælle ved at bringe historien om og billedet af denne skadede dreng? Vi ved jo, at krige altid medfører kvæstelser og død. Det foregår ikke kun i Syrien, men overalt på jordkloden, hvor der er væbnede konflikter.

	Er det meningen, at vi de kommende uger skal læse dagbog fra et hospital i Syrien og samtidig kigge på de dertilhørende fotos af sårede? Hvad er den journalistiske baggrund for denne serie? Det ligner mest af alt et forsøg på at bringe følelsesmæssig porno.

	Legalisér hash,stop bandekrig

Finn Holten Hansen, København

	Uruguay er i færd med at vedtage legalisering af dyrkning, distribution og brug af marihuana. Københavns overborgmester bør derfor snarest sende en kyndig og betroet medarbejder til landets hovedstad, Montevideo, for at høre nærmere. Grunden til, at Uruguay tager dette skridt, er nemlig den samme, som bevæger Frank Jensen: Det er det eneste mulighed for at standse bandekrigene.

	I dag morer vi os over de tåbelige amerikanere, der kunne finde på at forbyde et populært rusmiddel som alkohol i de glade jazztider i 1920’erne, som vi har nydt i utallige Hollywood-film i årenes løb. Folk drak nemlig videre, mens mafiaen overtog handelen – den har aldrig haft bedre tider.

	Præsident Roosevelt gjorde op med spritforbuddet i 1930’erne, men da USA gjorde cannabis til et totalforbudt narkotikum, fulgte Danmark slavisk med i 1955, og hvad skete? Gangsterne overtog distributionen – i Danmark såvel som i Amerika. Ingen lyttede til William S. Burroughs, der i forordet til Nøgen frokost i 1959 latterliggjorde folk, som kunne finde på at kalde hash for junk.

	Eftersom Københavns overborgmester foreslår kontrolleret hashhandel for at bekæmpe kriminaliteten, kan han også hente råd og vejledning i de to amerikanske stater, Washington og Colorado, der har tilladt stoffet. Andre følger nok efter.

	USA opfinderterrortrussel

Søren Juul-Nielsen, Aarhus

	Det virker åbenlyst, at den terrortrussel, USA har brugt som påskud for at lukke en lang række ambassader i Nordafrika og Mellemøsten, ikke har hold i virkeligheden. Den er tværtimod opfundet med det formål at berettige NSA’s omfattende og totalitære overvågning, som blev afsløret af frihedskæmperen Edward Snowden. Men hvis USA tror, at de som før i tiden kan slippe af sted med den slags svindelnumre, tager de fejl.

	Hvis præsident Barack Obama har i sinde at genvinde og bevare den europæiske befolknings opbakning, må han derimod demontere den amerikanske militarisme, overvågning og skydegalskab – sådan som han inden valget sagde, han ville gøre. Desuden bør han omsider afskaffe dødsstraffen, lukke Guantanamo-basens fængsel og sætte Israel på plads bag ved 1967-grænserne.

	På forhånd tak!




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,7. august 2013,	Amerikanske fordomme
5501,/debat/2014/03/adoption-paent-ord-proev-boernehandel,Adoption er alt for pænt et ord – prøv med børnehandel,Aniella Bonnichsen," 
	I fredags kunne socialminister Manu Sareen (R) fortælle, at man på tværs af politiske partier havde udarbejdet en nødplan for adoptionsbureauet AC Børnehjælp, der tidligere på året fik frataget retten til at formidle adoptioner efter rod i regnskaberne. Nu kan organisationen genoptage sit arbejde. »Det her handler først og fremmest om at sikre, at de mange familier på venteliste ikke kommer i klemme,« sagde ministeren. Ministeren erklærede, at han var »glad« for aftalen.

	Spørgsmålet er, hvor længe glæden varede. Mit bud er weekenden over. For allerede mandag ramte en ny adoptionsskandale avisernes forsider.

	Et indisk børnehjem, der har leveret flere hundrede børn til danske adoptanter gennem AC Børnehjælp, er anklaget for børnehandel.

	Intet tyder på, at AC Børnehjælp lever op til sit navn. For det er næppe en hjælp for børn at blive skilt fra deres familie, land og kultur for at tilfredsstille barnløses behov. Som det fremgår af socialministerens udtalelse, tyder alt da også på, at det især er adoptanterne, der har været i politikernes tanker, da bureauet fik lov at forsætte sit arbejde.

	Skandale på skandale

	Spørgsmålet er, om det danske adoptionssystem overhovedet står til at redde. Der er rod i økonomien, stjålne børn, fejl i samtlige stikprøver af sagsbehandlingen – flere hundrede adoptanter har stået på venteliste uden at vide, om de var købt eller solgt. De har måttet betale store ekstragebyrer – uden sikkerhed for, om pengene var tabt. Politikerne bør spørge sig selv, hvorfor det er blevet så dyrt at adoptere, og hvem der har glæde af dette system.

	Adoption er ofte blevet betegnet som en ’win win’-situation. Men der er meget, som tyder på, at der er tale om en ’lose lose lose’-situation – de biologiske forældre, børnene og adoptanterne er alle tabere. Adoption kan være en smuk ting, hvis det handler om reelt forældreløse børn – men det gør det vist sjældent.

	Skandalen i Indien er langt fra enestående. For knap et år siden blev det andet store adoptionsformidlingsbureau, DanAdopt, lukket for adoptioner fra Etiopien. Igen var der historier om børnehøstere og forældre, der var blevet overtalt til at bortadoptere deres børn. Efter kort tid fik DanAdopt lov til at fortsætte under skærpet tilsyn. Skandalerne viser, at der sker alt for mange fejl i adoptionssystemet til stor skade for de forældre og børn, som uretmæssigt bliver skilt fra hinanden. Fejlene opstår, fordi systemet nærer blind tillid til afgiverlandene. Det er at fralægge sig ethvert ansvar og se igennem fingre med de ulovligheder, der foregår. Adoptionsindustrien udnytter syge, svage og fattige mennesker til at franarre dem deres børn på falske præmisser, og den udnytter desperate barnløse til at tjene en masse penge. Adoption burde slet ikke handle om penge, men desværre er der en global industri, som tjener kassen på at handle med børn, og bare dækker det ind under, at det er til barnets bedste.

	Hvordan kan det overhovedet lade sig gøre at adoptere børn fra Etiopien til Danmark, når de to landes adoptionslovgivning ikke stemmer overens. Ifølge etiopisk lovgivning må børn ikke skilles fra deres oprindelige familie. I Etiopien betyder adoption, at man bliver en del af hinandens familier, og at man hjælper hinanden.

	Børnehandel

	Det er uforståeligt, at adoption ikke kaldes handel med børn, når der rent faktisk er meget store summer involveret. Pengene går til formidlingen, men hvad er de reelle udgifter? Det ville jeg gerne have afdækket.

	I de tilfælde, hvor adoption bliver gennemført til barnets bedste, skulle pengene gå til den familie, som har mistet deres børn, frem for til adoptionsindustrien. Man burde bruge pengene til at hjælpe familien over tabet, stille den bedre økonomisk og til at bevare forbindelsen mellem børn og forældre ved såkaldt åben adoption. Det ville være en reel hjælp. Men forældre, der bortadopterer, får ikke en krone for det umenneskeligt store tab. De lider ved at miste deres børn, og de formidlende organisationer bruger heller ingen ressourcer på at hjælpe adopterede og forældre til at finde sammen igen. Mange adopterede og deres biologiske forældre lever i konstant stress på grund af uvidenhed om hinandens skæbne. Jeg ved det, for jeg har gennem mit arbejde som psykoterapeut talt med rigtig mange gennem årene. Desuden taler jeg af egen erfaring.

	Jeg var 15 år, da jeg fødte mit første barn. Han blev også taget fra mig med lovning på, at jeg dermed gav ham et bedre liv. Der blev ikke talt om de store menneskelige omkostninger, det ville få for såvel min søns som mit eget fremtidige liv at blive skilt fra hinanden. Jeg blev ikke fuldt informeret. Jeg har hørt fra mange andre, som heller ikke er blevet informeret og vejledt, men snarere vildledt og franarret deres børn. Det var i 1970, jeg mistede mit barn til adoption, der er kommet små forbedringer siden, men tilstandene er slet ikke i orden – heller ikke her i lille Danmark.

	Jeg måtte bruge mange, mange år på at blive menneske igen, og mange, mange år på at lede efter min søn. Jeg fik ingen hjælp og havde ingen rettigheder. Men det lykkedes, jeg er i dag lykkeligt genforenet med mit første barn.

	Som en lille krølle på historien kan jeg fortælle, at jeg aldrig har fået nogen kompensation for det store tab, jeg har lidt. Jeg fik 108 kroner i mælkepenge, som det hed. For at være ærlig, ville ingen penge i verden kunne erstatte det store tab, min søn og jeg har lidt ved alle de mistede år.

	For adoptanternes skyld

	Man kan undre sig over, at det stort set altid er adoptanter, der definerer, hvad adoption handler om. Jeg forstår godt barnløses behov for at få børn og blive en rigtig familie, men adoption handler altså ikke om at finde børn til barnløse, men at finde forældre til forældreløse. Det er børnenes behov, det handler om. Vi skulle hellere kigge på grundene til, at så mange har svært ved at få børn, frem for bare at skaffe børn på alle mulige mærkelige og uetiske måde. Det er ikke er i orden, at den enes lykke bliver den andens ulykke.

	Der bliver bevilliget mange millioner til at hjælpe adoptivfamilierne. Det er også helt nødvendigt. Men ville det ikke være bedre at lave systemet om, så vi undgik de uetiske adoptioner. Og skulle vi ikke også bruge ressourcer på de mennesker, som lider under systemet og har betalt adoptionens umenneskeligt høje pris?

	Socialministeriet har iværksat en helhedsanalyse af adoptionsområdet, men den er vel ikke meget værd, når der kun analyseres på adoptanternes måde at anskue området på?

	Hvornår stopper dette vanvid? Hvor mange beviser skal der til, før vi får et system, der ikke bare varetager adoptanternes behov. Burde en socialminister ikke netop tage vare på de svage og udsatte – på børn og forældre, som har mistet eller er i fare for at miste forbindelsen med hinanden?

	Adoptionsformidlerne har gang på gang fået påtaler og er blevet underlagt skærpet tilsyn. Der er blevet krattet en smule i overfladen, men det betændte sår er blevet pakket pænt ind igen, og de har fået lov at fortsætte.

	Vi var mange, der havde håbet på, at Manu Sareen ville tænke lige så utraditionelt som socialminister, som han gjorde som kirkeminister. Vi er blevet skuffede.

Aniella Bonnichsen er psykoterapeut og forfatter




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",8.0,7. marts 2014,"	Skandalen i Indien er langt fra enestående. For knap et år siden blev det andet store adoptionsformidlingsbureau, DanAdopt, lukket for adoptioner fra Etiopien. Igen var der historier om børnehøstere og forældre, der var blevet overtalt til at bortadoptere deres børn. Efter kort tid fik DanAdopt lov til at fortsætte under skærpet tilsyn. Skandalerne viser, at der sker alt for mange fejl i adoptionssystemet til stor skade for de forældre og børn, som uretmæssigt bliver skilt fra hinanden. Fejlene opstår, fordi systemet nærer blind tillid til afgiverlandene. Det er at fralægge sig ethvert ansvar og se igennem fingre med de ulovligheder, der foregår. Adoptionsindustrien udnytter syge, svage og fattige mennesker til at franarre dem deres børn på falske præmisser, og den udnytter desperate barnløse til at tjene en masse penge. Adoption burde slet ikke handle om penge, men desværre er der en global industri, som tjener kassen på at handle med børn, og bare dækker det ind under, at det er til barnets bedste."
11862,/debat/2011/07/laeserbreve-12,Læserbreve,Informations Webredaktion," Tilbagetrækning skyldes ikke stabilitet
Carsten Kofoed, København
Talebans likvidering af præsident Hamid Karzais bror er nok et bevis på, at NATO's fortælling om, at tilbagetrækningen fra Afghanistan skyldes fremgang med hensyn til sikkerheden, er ren propaganda. Forleden blev en dansk soldat dræbt, selv om de trængte danske besættelsestropper ellers har opgivet deres farlige fremskudte baser.
Det er ti år siden, at NATO med USA i spidsen ville knække ryggen på Taleban i Afghanistan. Det vestlige 'verdenssamfund' har postet milliarder af skattekroner i landet, men resultaterne har været et par brønde og nogle pigeskoler hist og pist til de piger, som krigen med tusindvis af døde samtidig har gjort forældreløse. Hykleriet har været NATO's egentlige succes.
Sandheden er, at Taleban har vundet, fordi flertallet af afghanere ligesom andre folk ønsker et frit land uden fremmed besættelse. Tilbage står FN og krigsalliancen NATO, kompromitteret og med et smertefuldt nederlag. Det er godt for en fredeligere verden.
Egelunds fordomme
Else Dombernowsky, Lyngby
Information er for tiden på floskeljagt. Fint! Man kunne også jage fordomme. På forsiden 13. juli citeres som sædvanligt i pædagogiske
sammenhænge Niels Egelund:»En skoleleder i gamle dage var bare tørre folk, der sad og holdt øje med papir, blyanter og bøger«.
Jeg har arbejdet fra 1960'erne og fremefter med skiftende inspektører. De sad på ingen måde fast i kontorstolen, men færdedes blandt elever og lærere.
De gamle dage, Egelund tænker på, dukkede først op, da skolerne begyndte at drukne i forordninger, indberetninger m.v. De »taberskoler«, som Egelund priser i dagens Information har åbenbart en ledelse, som vender tilbage til mine gamle dage. Egelunds mellemliggende gamle dage har han selv i høj grad været med til at præge. Frem og tilbage er som bekendt lige langt, men der spildes en del undervejs.
Panodil som lørdagshygge
Martin Jespersen, København
Informations artikelserie om det voksende pilleforbrug er højst relevant.
Et lille eksempel. Forleden så jeg en reklame for en ny Panodil, som hang på et bus-læ-skur i Hillerød. Teksten lyder: »Panodil ændrer design indholdet er helt det samme!«
Man føler sig helt beroliget, men hvorfor så egentlig ændre designet ud over at få mere gang i salget?
Nedenfor lyder teksten: »Effektiv smertebehandling for hele familien«. Man ser det for sig, panodilen lige ved siden af lørdagskyllingen i familiens skød. Alle sidder der og hygger sig, og børn og voksne får deres piller.
Derudover er der omtalt et nyt produkt, Panodil Junior. Ungevenligt, ikke sandt? Og helt for neden står der så med småt noget om bivirkninger, og at alle voksne og børn over 12 år kan tage tre piller om dagen, helt små skal dog have lidt mindre.
Børn over 12 år? Hvad er så junior-Panodil?
Jeg er ikke så vild for flere forbud, men kunne man ikke lave nogle etiske regler om at undlade aggressiv markedsføring i fremtiden? Det kan få fatale konsekvenser, når det fremstår som helt normalt og næsten hyggeligt med disse panodiler for hele familien.
Har mænd ret til at købe kvinder?
Elisabeth Møller Jensen, direktør i KVINFO
Efter at have affærdiget Pernille Vigsø Bagges kritik af Informations kampagnejournalistik i prostitutionsdebatten (4. juli), konkluderer Christian Braad Thomsen (12. juli), at der er behov for bedre argumenter, hvis »man vil skride til noget så alvorligt som et politisk forbud mod kvindens ret til at bestemme over sin egen krop.«
S og SF's forslag handler som bekendt om kriminalisering af kunden, og derfor kan det undre, at Braad Thomsen slet ikke forholder sig til mænds ret til købe (sex af) kvinder. Hvorfor er det en rettighed, der ikke må antastes? Hvordan og med hvilke argumenter forsvarer Braad Thomsen dette privilegium? Det vil jeg gerne høre udfoldet og forklaret. Men i stedet for argumenter vælger Braad Thomsen at tage feminismen som gidsel.
Anna von Sperling derimod fortjener stor tak og anerkendelse for positiv reaktion på Pernille Vigsø Bagges kritik af ord og begreber som 'sexarbejder' og 'frit erhvervsvalg' i beskrivelsen af prostitution.
Men Informations leder 12. juli forholder sig dog ikke med ét ord til Pernille Vigsø Bagges kritik af avisens dækning. For en daglig læser er det også helt unødvendigt. Information kører kampagne for prostitution, og det manglende svar til Pernille Vigsø Bagge fungerer i sig selv som en bekræftelse af den redaktionelle linje.
Barfoed som kujon
Jørgen Stubgaard, Hjørring
Konservatives formand, justitsminister Lars Barfoed, bliver citeret for følgende: »Det skaber da ikke troværdighed, hvis man har forskellige synspunkter på forskellige dage. Hvis jeg gjorde det, ville jeg føle mig som en kujon.« (Politiken 12. juli).
Dette sympatiske udsagn får én til at erindre sig Informations tophistorie, Den politiske gummiarm (2.-3. juli). Her var der hele to Barfoed-citater om grænsekontrollen. 3. marts: »En genindførelse af grænsekontrollen er efter Rigspolitiets vurdering hverken et nødvendigt eller hensigtsmæssigt redskab til bekæmpelse af den grænseoverskridende kriminalitet.«
Og så dette fra 11. maj: »Aftalen kommer på det rigtige tidspunkt, fordi vi kan konstatere, at der er en stigende grænseoverskridende kriminalitet ikke mindst fra østeuropæiske kriminelle, og det skal vi have sat en stopper for.«
Vi lader lige alle tre citater stå et øjeblik. Eller måske helt frem til Folketingsvalget?
En fremtid i blækbranchen
Hans Bredahl, Roskilde
Der er næppe tvivl om, at der bliver behov for medarbejdere i en helt ny branche om få år. Der begynder arbejdet med først at fjerne de forfærdelige 'Amagernummerplader', og dernæst de øvrige hæslige tatoveringer, som mange sviner sig til med i dag.
Man må opfordre jobcentre til at forberede sig herpå, ligesom man må henstille til erhvervslivet, at der udvikles effektive metoder til at fjerne disse rædsler.
Hvem skal få lov til at fødes?
Niels I. Meyer, Hørsholm
Screening af gravide har medført et drastisk fald i antallet af fødte med kromosomfejl. I kronikken 13. juli ønsker Sytter Kristensen en debat om, om det er en ønskelig udvikling.
Det er mere end en snes år siden, at screeningens potentielle muligheder for at skride i en problematisk retning gav anledning til en bred debat, blandt andet om en mulig ubalance i valget af ønskebarnets køn og om en udvikling, der kunne udarte i et fortrinsvalg af smukke, blonde og blåøjede børn.
Sytter Kristensens fokus synes mere at være rettet mod, om mennesker med kromosomfejl er »reelt ubrugelige«, og om fravalget »gavner samfundet«, snarere end om udviklingens eksistentielle grundlag.
Hvis man ikke tror, at Vorherre styrer det hele, må man erkende, hvor uhyre lille sandsynligheden er for, at præcis den enkelte kombination af gener kommer til verden.
Det gælder for eksempel alle os, som læser Information i dag. Dette tilfældighedens princip har muligvis bidraget til, at de fleste oplyste samfund har accepteret kvinders generelle ret til at vælge abort uden forhør om motivet.
Hvis der skal gælde andre regler i forbindelse med kromosomfejl, bør det i hvert fald forsøges klarere begrundet i den aktuelle debat.
Kommunen skaber byliv
Ingvar Sejr Hansen, Center for Byudvikling, Kim Spiegelberg Stelzer, Center for Bydesign, Københavns Kommune
Trafiksekretær i Enhedslistens Folketingsgruppe, Arne Lund, skriver fejlagtigt i læserbrevet Kommunen dræber kollektiv trafik i Information 8. juli, at etableringen af nye parkeringspladser i forbindelse med et nybyggeri på Scalagrunden vil være i strid med Københavns Kommunes kommuneplan. Tværtimod kræver kommuneplanen, at der etableres nye parkeringspladser sammen med nybyggeriet. Fakta er:
Scalagrunden er omfattet af lokalplan 382 vedtaget 28. oktober 2004. Lokalplanen giver mulighed for, at der kan bygges otte etager, stigende til 10 etager på et enkelt hjørne, svarende til ca. 23.000 m2.
Det nye projekt for Scalagrunden kræver imidlertid, at der udarbejdes en ny lokalplan. Den skal overholde parkeringsnormerne i kommuneplanen, som er et udtryk for byens ønske om en balance mellem fornuftige parkeringsforhold i København og gode vilkår for den kollektive trafik.
Kommuneplanen kræver, at der i området etableres én parkeringsplads pr. 150 m2, eller ca. 150 parkeringspladser.
Københavns Kommune ser frem til at gå i dialog med bygherren om en ny lokalplan. Det bliver en stor gevinst for byen, når der kommer et nyt byggeri på denne centrale plads i byen, som har stået øde hen i mange år. Målet er et kvalitetsbyggeri, som kan bidrage til et styrket byliv.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",2.0,15. juli 2011,Hvem skal få lov til at fødes?
2871,/debat/2015/03/gift-graa-guld,Gift med det grå guld,Betty Frank Simonsen," »Jeg har fået brev fra Ældrerådet,« sagde min kæreste den anden dag, da jeg kom ind ad døren. Jeg var ret uforberedt. Jeg vidste ikke engang, der fandtes et ældreråd, og jeg kunne se på Pia, at hun også var overrasket. Men her var en liste med billeder af mennesker, som ville sørge for bedre vilkår for Pia og hendes jævnaldrende. Sammen sad vi og studerede de hvidhårede kandidater, der lovede skrå kantsten ved fortovshjørner, læskure og nedtællingsure ved alle stoppesteder.
Det var et af de tidspunkter, hvor det gik op for mig, at min kæreste er 24 år ældre end mig. Et andet tidspunkt er, når Pia peger på en butik på Rantzausgade og siger: »Det var der, jeg hentede petroleum til fyret. Det kostede 12,50.« I sådan et øjeblik kan jeg tage mig i at tænke, at det er heldigt, vores fireårige datter, Lulu, lige får en historietime med på sådan en gåtur. Lulu og jeg kigger interesseret på den vintagebutik, der ligger der nu, og jeg ser sådan en TATOL-forretning for mig, hvor Pia, udstyret med forklæde og rationeringskort, kommer slæbende ud med petroleumsdunke i hver hånd. Hun skal skynde sig hjem inden mørklægning.
»Det var i 1970’erne,« indvender Pia, men i mit univers er det alligevel fjernt og abstrakt, fordi jeg tilbragte det meste af den periode på et orange plystæppe med en rangle.
The Cure og Lulu Ziegler
Da jeg mødte Pia, var aldersforskellen noget af det, der tiltrak mig ved hende. Vi mødtes på et yogaretreat i Sydindien. Jeg var lige blevet 31 og vidste ikke, hvad jeg skulle stille op med mit liv, og her på en yogamåtte sad en smuk, ældre kvinde, der var utrolig god til at meditere. Hver morgen sad hun der med sit korte grå hår og lange brune lemmer og så meget fredfyldt ud. Hun var bomstærk, når hun gik op i hunden og ned i planken. En rolig, stærk og tavs kvinde. Mest fordi man ikke måtte tale til yoga, viste det sig senere. Jeg blev blød som smør. »Når du runder de 60, er jeg nødt til at gå fra dig,« sagde jeg kort efter, vi blev kærester. »Det kan mit ry ikke holde til.«
»Fair nok,« sagde Pia, »der tror jeg også, du er blevet alt for gammel til mig.« Selvfølgelig er der en generationskløft: Jeg har været nødt til at forklare Pia om The Cure og deres betydning for 1980’erne.
»Det var på grund af dem, jeg kom sukkervand i håret,« siger jeg. »Enten hørte man the Cure eller også var man en poptøs og gik med Salomontaske.«
»Salomontaske?« spørger hun så.Til gengæld har hun fortalt mig om Eartha Kitt og Lulu Ziegler.
Den digitale aldersforskel
Men generationsforskellene er størst på det digitale område. Jeg tænker ind imellem på den norske sketch med munken, der præsenteres for en bog og ikke ved, hvordan han skal åbne den. Sådan er det at sidde med Pia ved computeren, bare med det tvist, at hun tror, at computeren vil hende noget ondt.
»Nej, jeg ved ikke, hvorfor den gør det her mod mig,« siger hun desperat, og så ved jeg, at den næste halve time ikke bliver sjov for nogen af os. Når der skal ledes efter opskrifter eller flybilletter, tager jeg gerne den bærbare ud af hendes hænder og siger:
»Vi er nogle få vesterlændinge, der har lært os selv denne kunstart.«
Det er et plus i et ægteskab at have en vending, der kan fremmane gamle traumer og minde os begge om, at jeg har ret, og hun tager fejl. Da Pia og jeg skulle giftes, ville vi give hinanden en overraskelse. Året inden havde vi været til en koncert, hvor Pia blev fyr og flamme.
»Hvis ikke jeg allerede havde friet til dig, ville jeg spørge hende der,« sagde hun og så henført på Simona Abdallahs hænder, der dansede hen over darbuka’en.
Med fare for mit splinternye ægteskab skrev jeg alligevel til Simona, om hun ville spille til vores bryllup. Det var fantastisk. Alle var oppe at danse i en rus af arabisk trommetechno.
Jeg glædede mig til Pias overraskelse. Hvad havde hun fundet på? En rund dame trådte ind i midten af lokalet. Hun var iført en grøn sari, som sad lidt skævt på den blege krop. I panden havde hun malet en rød plet, det kommunefarvede hår var sat op på kunstnérisk vis, og rundt om de blå øjne var malet et tykt lag kohl. Hun tændte for sin båndoptager, og ud kom en spinkel skratten af noget, der måske i en bedre verden kunne siges at være indiske toner.
I tænkte nok, jeg var indisk
Sari, plet i panden, det begyndte at ligne en tanke, men jeg var stadig usikker på, hvad der skulle ske. Jeg så på Pia, der sad i skjorte og vest ved min side. Svedperler tittede frem på hendes pande.
»Jeg har stået oppe ved baren, mens I alle sammen kom, og nu tænkte I nok, jeg var indisk,« sagde damen med flad vestegns-dialekt. Hun gik hen til båndoptageren og spolede, frem og tilbage. Det skrattede lidt mere. Endelig lod det til, hun havde fundet det sted på båndet, hun skulle bruge. Vi sad 80 mennesker og ventede i spænding.
Så begyndte der at komme fagter på. Håndgestik, som mindede om noget, vi havde set på dansere i Indien, og så alligevel ikke. Hun trippede fra side til side, mens hun rakte begge hænder op til den ene side, så den anden.
»Det er en meget spirituel rejse, jeg her tager jer med på,« sagde hun og fik et fjernt blik i øjnene, som om hun allerede mentalt lå ved Ganges-flodens bredder og drak af det hellige vand.
»Vi er nogle få vesterlændinge, der har lært os selv denne kunstart og er blevet indviede i Østens mystik.« Hun virrede lidt med hovedet. »Kom med til min faders hus,« sang hun brægende og lavede noget, der kunne minde om et vink med venstre hånd.
Indien i Hvidovre
Jeg begyndte at høre undertrykte fnis fra nabobordet. Pia svedte endnu mere og hendes ben begyndte at køre op og ned.
»Hvem er hun?« hviskede jeg. »Hun er inder,« sagde Pia. »Hun er ikke inder,« sagde jeg. »Jeg så et billede af hende, dér så hun indisk ud.« Pia trommede nervøst med fingrene, mens damen gik over i en stivbenet gengivelse af en hinduistisk myte. Hun var henne ved båndoptageren, som lod til igen at være havnet det forkerte sted, og spolede febrilsk.
»Her skal I forestille jer en bambusfløjte,« sagde hun til sidst og lavede en lille bevægelse foran munden.
»Har du ikke mødt hende før?« hviskede jeg lidt for højt.
»Nej, jeg fandt hende på internettet. Men billedet må være falsk. Hende der siger, hun kommer fra Hvidovre. Jeg forstår det ikke.« Jeg så på Pia og begyndte at få bange anelser.
»Men hvordan er du stødt på hende, skat?« Hun så på mig, som om det var det dummeste spørgsmål, hun havde hørt.
»Jeg googlede indisk dans. Hun var den første, der dukkede op. Og det var så heldigt, at hun kunne i dag, så jeg har betalt en mindre formue.«
Grænser for googling
Den dag blev det klart for mig, at der måtte sættes skarpe grænser for Pias googling, og det har vi holdt fast ved siden. Jeg er den, der googler. Pia er til gengæld den, der pisker efter mælk i Netto, bærer Lulu hjem fra parken, når hun er blevet træt og kører Christianiacyklen med kone og barn i ladet, når vi er på tur. Måske er det derfor, aldersfordelingen ser helt anderledes ud i Lulus øjne. Da jeg fulgte hende i børnehave den anden dag, spurgte en legekammerat, om hendes mammi ikke var gammel.
»Neeej.« Lulu grinede. »Min mor er gammel,« sagde hun og så over på mig, som om det var tydeligt for enhver.
Et kort øjeblik så jeg os selv med Lulus øjne: mig med computeren i sofaen, og Pia kravlende rundt på alle fire i gang med at male køkkengulvet. Det gik op for mig, at det måske ikke var så indlysende, hvem af os, der var gift med det grå guld.
»Hende her vil arbejde for ældres uddannelse i digitale medier,« sagde jeg opløftet og kunne endelig se en idé med ældrerådet.
»Nej, så hellere læskure,« sagde Pia. »Jeg kommer alligevel aldrig til at bruge det der 0059.«
»Det hedder Facebook,« sagde jeg.
Kærlighed kender ingen alder, er der nogen, der har sagt. Jeg kan skrive under på, at det er sandt. Det kan anbefales at se stort på aldersforskelle. Bare man lige får styr på ansvarsområderne.
Betty Frank Simonsen er journalist




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",7.0,28. marts 2015,Grænser for googling
5322,/debat/2014/03/anstaendige-vilkaar-vaekstlandene,Anstændige vilkår i vækstlandene,Mogens Jensen og Mette Frederiksen," 
	Vi nærmer os årsdagen for tragedien i Bangladesh, hvor en fabrik styrtede sammen og kostede 1100 tekstilarbejdere livet. Det var en frygtelig påmindelse om de store udfordringer med at sikre anstændige arbejdsvilkår og miljøforanstaltninger på de nye vækstmarkeder.

	Etisk handel og bedre viden om leverandører er fortsat en udfordring, som vi skal arbejde målrettet med. Så når ILO’s generaldirektør, Guy Ryder, i morgen besøger Danmark, skal vi drøfte, hvordan vi sammen med ILO bedst støtter tekstilarbejderen i Bangladesh og i andre udviklingslande. Men vi skal samtidig drøfte, hvordan vi sikrer flere danske arbejdspladser.

	Sagen er, at danske virksomheder i disse år med god grund styrer mod en række vækstmarkeder i Afrika og Asien. Og det er helt afgørende, at disse virksomheders produktion er bæredygtig – både af hensyn til arbejderne i udviklingslandene, miljøet og danske virksomheders bundlinje.

	ILO har fremhævet Danmark som et foregangsland, når det handler om at skabe vækst på baggrund af ordentlige forhold for arbejdstagere. Vi har i Danmark et højt niveau af arbejdsmiljøbeskyttelse, et rummeligt arbejdsmarked, omfattende social sikring samt en stærk tradition for at inddrage arbejdsmarkedets parter.

	Ikke mindst har vi grundlæggende arbejdstagerrettigheder.

	Ansvarlig produktion

	Det danske partnerskab for ansvarlig tekstilproduktion i Bangladesh mellem regeringen og den danske tøj- og tekstilbranche, fagbevægelse og NGO’er er et godt eksempel på, hvordan vi sammen med blandt andre ILO arbejder på at finde løsninger. Vi hjælper i fællesskab danske virksomheder med at sikre ansvarlig produktion og indkøb i udviklingslande.

	Også i lande som Ghana, Kenya og Tanzania støtter vi op om at forbedre rammevilkårene for producenter og arbejdere. På længere sigt vil det sikre ansvarlighed, pålidelighed og kvalitet i leverancerne. Forhold som danske virksomheder har brug for.

	11 af verdens hurtigst voksende økonomier er afrikanske. Dansk Industri vurderer, at dansk eksport til Afrika kan øges med otte milliarder kroner om året. Det svarer til 7.000 danske arbejdspladser.

	Samtidig kan danske virksomheders investeringer bidrage til at skabe job i den private sektor i udviklingslandene og dermed bryde med fattigdommen. Til gavn for Danmark og til gavn for de udviklingslande, der har brug for vores hjælp.

Mogens Jensen (S), handels- og udviklingsminister og Mette Frederiksen (S), beskæftigelsesminister
",0.0,1. april 2014,"	Det danske partnerskab for ansvarlig tekstilproduktion i Bangladesh mellem regeringen og den danske tøj- og tekstilbranche, fagbevægelse og NGO’er er et godt eksempel på, hvordan vi sammen med blandt andre ILO arbejder på at finde løsninger. Vi hjælper i fællesskab danske virksomheder med at sikre ansvarlig produktion og indkøb i udviklingslande."
1379,/debat/2015/11/voldtaegt-hijab,Voldtægt og hijab,Rojs Hussein," To historier har fyldt i mediebilledet den seneste måned. 16-årige Ebrahim Saids debatindlæg i Weekendavisen om kvinders ansvar for voldtægt og Jyllands-Postens tema ’Muslimske stemmer’.
Begge er eksempler på mediernes higen efter at bringe historier, der forarger og graver kløfter i stedet for at gøre os klogere på hinanden. Ebrahim Saids indlæg om, at letpåklædte kvinder bærer et medansvar, hvis de bliver voldtaget, gik næppe nogens næse forbi i sidste måned. Er jeg uenig i hans synspunkt? Ja. Er det lav journalistisk standard at bringe det? Ja.
Er der ingen kriterier, der skal opfyldes for, at et debatindlæg kan bringes? Jeg som gik og troede, at et debatindlæg skulle være med til at dreje en debat i en anden retning, give nuancer og nye perspektiver fra mennesker, som måske har mere indsigt i problemstillingen end politikerne og meningsdannerne. Hvis jeg var redaktør på Weekendavisen, ville Ebrahim Saids debatindlæg aldrig have set dagens lys.
Ebrahim Said er først og fremmest 16 år. Når man er i den alder, kan ens meninger og holdninger skifte ret mange gange, inden man bliver voksen. Hvor seriøst skal vi tage drengen?
Der bliver ikke argumenteret sagligt for noget som helst i debat-indlægget, og at kvinder har et medansvar for voldtægt, er ikke ligefrem en ny påstand, som kan gøre os klogere på problemet. Jeg tvivler på, Ebrahim Said ved særligt meget om voldtægt og konsekvenserne deraf.
I en så følelsesladet debat skulle Weekendavisen nok bruge lidt længere tid på at overveje, hvem der skal til orde. Men jeg kan da godt se, at avisen har set sit snit til at skabe en masse ravage, når nu voldtægt og hijab bliver nævnt i samme kontekst. Ja, det kan forarge – på trods af man ikke skal lede længe i det ganske danske land efter lignende holdninger til kvinders medansvar for voldtægt. Bare spørg Amnesty.
Ekstra Bladet, MetroXpress, BT, Radio24syv, DR og TV 2 var alle hurtige til at følge op på historien. De gyldne klik må for alt i verden ikke gå til konkurrenten. Hele dette cirkus for en i bund og grund tandløs historie.
Man ved, hvad man får
Oktober var også måneden, hvor Jyllands-Posten lancerede artikelserien ’Muslimske stemmer’ båret af en meningsmåling foretaget af Wilke. Som om statistikhistorier ikke fyldte nok i vores mediebillede allerede, er behovet for et helt tema kun omhandlende muslimer pudsigt nok i sig selv.
I stedet for at fordybe sig i en anden verden, stille opfølgende spørgsmål og få nuancerne med, nøjes Jyllands-Posten med at stille en masse ja/nej-spørgsmål, som avisen så kan vinkle, som den vil. Og vinklingen er mildest talt negativ.
Jyllands-Posten vil have, vi forstår muslimerne, men det virker som om, de ikke rigtig vil tage sig tid til at rejse sig fra skrivebordet og møde dem, hvor de er. I stedet bestiller de en meningsmåling, og ligesom når jeg bestiller en nr. 66 på den lokale grill, så ved man præcis, hvad man får.
Og når der endelig bliver plads til en positiv historie som f.eks. »Danske muslimer føler sig mere knyttet til Danmark«, får selveste Martin Henriksen fra Dansk Folkeparti naturligvis lov til at kommentere, og så bliver det alligevel til: Danske muslimer føler sig tilpasse i deres parallelsamfund.
Ingen overraskelse.
Andre stemmer
Når Jyllands-Posten endelig tager sig tid til at lave egne interviews i artikelserien, ja, så er det igen lederen af Grimhøj-moskeen, og den lokale imam, som helt og aldeles overskygger det gode kildevalg af Sherin Khankan fra Kritiske Muslimer.
Medier i Danmark skal forstå, at en imam højst kan repræsentere den gruppe, som er tilknyttet den bestemte moské, for danske muslimer kommer i alle skikkelser, med forskellige holdninger og verdenssyn, så kom nu ud og mød den virkelige verden.
Den her type journalistik gør intet godt for vores samfund. Giv i stedet mikrofonen til jurastuderende Tarek Ziad Hussein, som værner om demokratiet, men stadig er muslim. Giv mikrofonen til Khaterah Parwani, som arbejder med afradikalisering og kvinderettigheder. Giv mikrofonen til alle de muslimske studerende på Panum og CBS, og fri os fra interesseprægede imamer, Hizb ut-Tahrir og lederen af Grimhøj-moskeen.
De har fået nok taletid, og vi ved, hvad de står for. Giver vi de muslimske, demokratiske stemmer mere plads, vil det bringe en bedre balance i mediebilledet, skabe sammenhængskraft og forståelse i vores samfund.
Hvis vi insisterer på kun at bringe de historier, som forarger og graver kløfter, men som kan deles på internettet, så insisterer vi også på ringe journalistik og fordummende debatkultur.
Rojs Hussein er journaliststuderende




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",31.0,7. november 2015,"Begge er eksempler på mediernes higen efter at bringe historier, der forarger og graver kløfter i stedet for at gøre os klogere på hinanden. Ebrahim Saids indlæg om, at letpåklædte kvinder bærer et medansvar, hvis de bliver voldtaget, gik næppe nogens næse forbi i sidste måned. Er jeg uenig i hans synspunkt? Ja. Er det lav journalistisk standard at bringe det? Ja."
11030,/debat/2011/11/laeserbreve-3,Læserbreve,Informations Webredaktion," Kan man nu forstå det?
Jørgen K. Jacobsen, Rødby
Nu kan man forhåbentlig ikke stole på meningsmålinger, men hvis man kan, må de danske vælgere for en stor dels vedkommende være fuldstændig hjerneblæst. Her tænkes på dem, der hellere vil have Lars Løkke til at styre landets finanser end Helle Thorning-Smith.
Lars Løkke og før ham Anders Fogh har brugt 10 år på at føre landet på kanten af ruin, så man kan ikke forstå, at de ikke begge for længst er blevet retsforfulgt for landsskadelig virksomhed.
Offentlige organiserede
Mikkel Arre, København
Det ville være rart, om Rasmus Willig kunne uddybe sin tese fra 25. november om, at fagforeningernes faldende medlemstal er relateret til problemerne med selvcensur. Det er umiddelbart oplagt at tolke teksten på den måde, at Willig mener, at selvcensuren især gør sig gældende blandt de såkaldte ’professioner’.
Undervejs nævnes pædagoger, lærere, sygeplejersker, kunsthistorikere og økonomer. Med undtagelse af den sidste kategori er det for disse — ligesom for mange andre professioner — et kendetegn, at de i altovervejende grad er ansat i den offentlige sektor. Og netop dér falder fagbevægelsens medlemstal ikke nær så meget som blandt privat ansatte.
Jesper Due og Jørgen Steen Madsens Udviklingen i den faglige organisering fra 2010 viser, at organisationsgraden i perioden 1994—2008 faldt fra 75,3 til 64,5 procent inden for den private sektor, mens udviklingen inden for den offentlige sektor var noget mere afdæmpet: fra 85,7 til 83,4 procent.
Forbundene under hovedorganisationerne AC og FTF har dog haft stigende medlemstal. På den baggrund konkluderer de, at det er fagforeninger præget af en professionsideologi, der mest effektivt fastholder deres organisationsgrad. Det betyder selvfølgelig ikke, at selvcensur ikke er et vigtigt problem. Medlemstallene tyder bare ikke på, at det får professionerne til at forlade fagforeningerne, som Willig skriver.
Et klimaforslag
Michael Arbirk, Otterup
Her er et forslag til tre principper til brug i klimaforhandlingerne:
For det første accepterer ulandene, at deres forøgede energiforbrug skal komme fra vedvarende energikilder, som de har masser af.
Dernæst accepterer de i-landene at betale for udvikling af teknologier, så u-landene kan hjælpe med at begrænse CO2-udslippet, og de teknologier der bliver udviklede bliver frit tilgængelige.
Endelig accepterer de industrialiserede lande at skære deres CO2-udledninger ned med 30 procent i år 2025. Når først de principper er på plads, kan man begynde at forhandle øvrige betingelser.
Filosof med lommesmerte?
Torben Kjær, Hillerød
I DR’s P1 21. november lancerede filosof Ole Thyssen det som en levevej at definere sig som svag og få alt fra fællesskabet i stedet for at yde. Handicappede har som reelt svage ret til velfærdssamfundets goder, mente han.
Langt de færreste personer med handicap definerer sig som svag, og mange er særdeles stærke. Ikke nok med at vi skal acceptere at være sat uden for menneskerettighederne, for arbejdsmarkedet og leve livslangt af en minimal ydelse.
Vi skal også ustandseligt retfærdiggøre os som berettiget til ’goderne’. Alligevel udstilles kravet om ligebehandling som forkælelse og krævementalitet. Han kunne have haft en pointe i forhold til unges opvækst med en absurd velstand og ikke at have fået ansvar og pligter ind med modermælken samt lægers skrivekløe på receptblokken, der gør raske mennesker syge, når de har ondt i livet eller ikke kan klare presset.
Men ved at gøre problemerne og ansvaret til individets som følge af fordomme og katastrofal mangel på viden, skyder han milevidt fra målet og hælder blot mere benzin på fordommene og den stigmatisering, som alle på overførselsindkomst må bære som et evigt åg.
Vil filosoffen ikke sættes i bås med de politiske klaphatte, der er misundelige på mennesker på overførselsindkomst på grund af ondt i skatten, skulle han tilegne sig den nødvendige viden.
Civiliseret nul
Geoffrey Cain, Hellerup
I DR’s Apropos forleden var der en professor i matematikkens historie, der sagde en del interessante ting. Blandt andet blev nullet først opfundet i Grækenland et par hundrede år efter vor tidsregning og først dernæst brugt i Babylon og Indien.
Grækerne var de første, der krævede beviser for matematiske teorier, og at det ikke var utænkeligt, at dette krav om bevisførelse var forbundet med demokratiet, hvor man må argumentere for sine påstande og ikke blot henvise til, hvad gud har sagt. Mon ikke det er her, at grækernes kultur blev til en civilisation?
Jensen er en vendekåbe
Finn Rudaizky, Medlem af BR (DF)
SF foreslår, at lovliggøre hashhandel i København. Forslaget rejser andre spørgsmål end det konkrete forslag, som DF helt utvetydigt er imod.
Sidst debatten om fri hash nåede Borgerrepræsentationen i januar 2010, udtalte overborgmester Frank Jensen til Politiken, at »forsøg med hash er nødvendigt«. Da han i sin tid var justitsminister, afviste han indførelse af fri hash. Årsagen til det drastiske meningsskift er ukendt, og det vides derfor ikke, hvad der mon er sket med ham og med hash. Jeg kunne godt tænke mig at høre, hvorfor det sundhedsskadelige og vanedannende hash i dag er in hos overborgmesteren.
Der er ikke hidtil kommet et bevis af påstanden om, at legalisering af hash i København vil sætte en stopper for bandernes kontrol med den, og hvad med den handel som foregår uden for byen?
Det gør indtryk, når Sundheds- og servicestyrelsen, Rigspolitiet, Københavns Politi og overlæge Merete Nordentoft er stærkt imod at gøre handel med hash lovlig. Det gør også indtryk på DF, at Holland, hvor der i mange år har været legaliseret hashsalg, er ved at opgive dette.
Det er nødvendigt at gå dybere ind i problematikken, før man vil være med til at bringe unødvendige problemer til København — også unødvendige og uhensigtsmæssige skadelige helbredsproblemer.
Piger eller kvinder
Steen Obel, Gentofte
I en annonce for en ’læserrejse’ til Burma i Information 24. november, annonceres 15 dages pigetur til det uberørte Burma, hvor man kan få indblik i de lukkede kvindeverdener.
Og videre: »En fordel ved at være piger på tur er, at vi nemmere kommer ind på livet af de kvinder, der bor i landet«. Altså et kulturmøde mellem danske piger og burmesiske kvinder om blandt andet kønsmodningens mysterier — eller hvad?
Fixerum
Per Christian Hougen, Værløse
Vi ønsker vel alle, at narkomaner skal få hjælp til at komme ud af deres misbrug. Når man vil hjælpe nogen med at løse deres problemer, er der en ting, der er essentiel: Du må møde mennesket der hvor det er.
Derfor er fixerum kombineret med en indsats i form af f.eks. behandlingstilbud måske en vej frem. Venstres seneste udtalelser begynder med en fordømmelse, hvilket er kontraproduktivt.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,26. november 2011,Filosof med lommesmerte?
6045,/debat/2013/12/mere-vejledning-vejen-frem,Mere vejledning er ikke vejen frem,Lars Goldschmidt," 
	Flere unge skal vælge en erhvervsuddannelse, og færre skal falde fra undervejs. Det er regeringens mål med den kommende reform af erhvervsuddannelserne, og DI er helt enig.

	De mange millioner kroner, der bruges på vejledning i dag, fungerer ikke efter hensigten. Mere vejledning sikrer ikke de unge et bedre grundlag for at vælge uddannelsesvej efter grundskolen.

	Selvfølgelig skal flere kompetente og motiverede elever vælge at gå erhvervsuddannelsesvejen og fuldføre deres uddannelse, men de unge lytter først og fremmest til deres forældre og andre voksne i deres liv. Hvis dine forældre dagligt fortæller dig, at du skal vælge en gymnasieuddannelse, spiller det nærmest ingen rolle, hvad en vejleder, du ikke kender, fortæller dig på et møde.

	En rapport fra Det Nationale Forskningscenter for Velfærd (SFI) fra 2010 viser da også, at vejledningen har en meget begrænset effekt på andelen af unge, der begynder på en ungdomsuddannelse. Men den kan til gengæld hjælpe unge, der er i tvivl om, hvad de skal efter grundskolen.

	Det er blandt andet denne fornuftige prioritering, regeringen lægger op til i reformudspillet. Derfor er vi i DI enige i regeringens udspil om at prioritere vejledningen anderledes. De økonomiske ressourcer er begrænsede, og ingen kan bevise, at det nuværende vejledningssystem sikrer de ønskede resultater.

	Bedre samarbejde

	Frem for alt skal kvaliteten i uddannelserne forbedres, og de unge skal motiveres til at træffe det rigtige valg.

	En styrket indsats betyder ikke mere vejledning, men et større og bedre samarbejde mellem grundskoler og ungdomsuddannelser, navnlig erhvervsskoler. Folkeskolereformen indeholder gode muligheder for mere samarbejde samt for, at eleverne kan få konkrete erfaringer med forskellige håndværksfag, hvilket vil ruste de unge til at træffe et mere kvalificeret valg af ungdomsuddannelse.

	En målrettet vejledning og en bedre undervisning og kvalitet på erhvervsuddannelserne kan og skal altså spille en rolle i fremtidens uddannelsessystem, så de unge, der har brug for det, bliver hjulpet videre.

	Det kan godt lade sig gøre med den omprioritering af vejledningen, som regeringen lægger op til.

	 

Lars Goldschmidt, direktør i DI
",0.0,13. december 2013,	Bedre samarbejde
1921,/debat/2015/08/laeserbreve-7,Læserbreve,Redaktionen," Vi er mere end en krop
Claus Hansen, Helsingør
Tak for den gode artikel »Genetisk test af gravide udstiller et etisk dilemma« i Information den 10. august. Mit synspunkt er: Et menneske har en krop, et menneske er ikke en krop.
Da mit første barn var blevet to år, besluttede min daværende kone og jeg at få et barn til. Da vi var cirka to måneder henne, fik konen røde pletter fra kinderne og ned til midt på lårene. Jeg tog hende med til lægen, som sagde, at det var røde hunde. Da jeg fortalte lægen, at vi var gravide og to måneder henne, sagde lægen, at fostret skulle fjernes, for det gik ikke. To måneder senere blev fostret fjernet, og jeg forlangte at få det undersøgt for eventuelle skader. Hospitalet meddelte, at hjernen havde været helt ødelagt. Så var barnet blevet født, ville det have været totalt evnesvagt. Det tog os to år, før vi igen var klar til at få et barn. Det var vores andet barn, som i dag er i fyrrerne. Og det var godt, at det fik en ny og velfungerende krop og hjerne.
Forældrepålæg er sidste udvej
Anna Mee Allerslev, beskæftigelses- og integrationsborgmester (R)
I Information kritiserer Anne Mette Omø Carlsen, socialordfører for Enhedslisten, at jeg ønsker, at forældrepålæg spiller en større rolle i kampen mod radikalisering. Det ser ikke ud til, at Anne Mette Omø Carlsen har forstået, at jeg anser forældrepålæg som en sidste udvej, når alle forsøg på dialog er afslået.
Forældrene er oftest børnenes vigtigste ressource og i langt de fleste tilfælde nøglepersonerne til at få den unge på rette vej. Det er lige præcis derfor, vi skal kræve, at forældrene tager ansvar. Vi ser en hårdere og mere aggressiv rekruttering af børn og unge helt ned i folkeskolealderen fra stærke radikaliserede miljøer. Det kræver, at vi handler og opsøger de unge og deres forældre med dialog og en bredspektret social indsats.
Der er forældre, som ikke er i stand til at varetage deres børns tarv, og så er der forældre som ikke vil ændre kurs og samarbejde med kommunen. Den første gruppe skal have mere hjælp. Den sidste skal vi stille krav til. Her kan forældrepålæg være et middel til at banke en lukket dør åben.
Alternativet er jo at lade de unge i stikken. Det er jeg ikke villig til. Et forældrepålæg vil måske få en svær start, men i det mindste kommer vi i gang. Og jeg tror, at vores dygtige medarbejdere vil få det nye samarbejde og dialog til at blomstre.
Styr de høje medicinpriser
Ove Frankel, København
Medicinprisernes himmelflugt følger en bredt accepteret økonomisk lov: Efterspørgslen efter medicin har ikke nogen øvre grænse.
Udbuddet af medicin er stærkt monopoliseret. Patienten betaler ikke selv direkte, men det offentlige betaler på patienternes vegne. Medicinpriser fastsættes derfor ikke ud fra omkostningerne ved fremstilling, men ud fra hvad markedet kan bære. Det ved jeg, da jeg i mange år har været administrerende direktør for et herværende medicinalfirma. Markedsføringsgodkendelse af ny medicin bør kun gives, når prisen er acceptabel. Det vil sige, at såvel patienten som samfundet skal opnå fordele, der opvejer omkostningerne, både helbredsmæssige såvel som økonomiske. På EU-niveau skal der stilles krav om, at et nyt medikament har en acceptabel pris, inden det godkendes. Indtil da kan medikamentet gerne afprøves på offentlige sygehuse i EU, således at effekt, bivirkninger og cost-benefit kan dokumenteres. Denne overvejelse og forhandling sker vel at mærke, inden medikamentet bliver godkendt, og inden det bliver tilgængeligt på markedet.
Bliv ikke vegetar for klimaet
Randi Petersen, Søborg
Der findes mange festlige argumenter for at undlade at spise kød, som Nils Enrum påpeger I indlægget »Sagen er bøf« den 19. august. Klimapåvirkningen er ikke en af dem. Hvordan forskere har kunne ‘påvise’ kødspisning som en klimasynder er mystisk, da det biologiske materiale, der produceres, altid vil blive nedbrudt med metan eller CO2 som endeprodukt. Om det så har været igennem mennesker via komaver, spises som planter eller om det bare ligger og rådner på en mark, vil det altid være bakterier, der står for hovedparten af nedbrydningen. Sådanne udtalelser tager fokus væk fra det virkelige klimaproblem: at vi forbruger fossile brændstoffer i rå mængder. Et minimum af planteproduktionen bliver omsat til fossile brændstoffer, så det kan vi ikke genskabe uden videre. Men begræns gerne kødspisningen for de øvrige udmærkede årsagers skyld.
",0.0,20. august 2015,"Ove Frankel, København"
3718,/debat/2014/11/laeserbreve-8,Læserbreve,Informations Debatredaktion," Retsforbehold skal væk
Sean Rask Crawford, Græsted
Det danske retsforbehold kan snart komme til at koste os vores plads i Europol – det europæiske politisamarbejde. Det må for alt i verden ikke ske. EU blander sig generelt i mange ting, som burde være nationale anliggender, men indsatsen mod grænseoverskridende kriminalitet er et af de punkter, hvor EU-samarbejdet virkelig giver mening.
At ryge ud af Europol vil resultere i en svækket dansk indsats mod eksempelvis menneskesmugling, børneporno og narkohandel. Derfor bør vi hurtigst muligt lave om på, eller helt afskaffe, retsforbeholdet og ikke udskyde det til den dag, det passer Helle Thorning-Schmidt (S) bedst.
Chikane er en kvindesag
Lisette Albrechtsen, København
»Chikane er ikke forbeholdt det ene køn«, proklamerer Annegrethe Rasmussen i sin klumme den 17. november. I min optik er det ærgerligt, hvis diskussionen om de sexistiske trusler, kvindelige debattører modtager bliver en udvasket affære, hvor chikanen af mænd sidestilles med den, kvinder oplever. For problematikken er, at kvinder chikaneres, fordi de er kvinder.
Som programmet Ti Stille Kvinde illustrerer, er chikanen i det offentlige rum i den grad kønsspecifik. Annegrethe Rasmussen formår dog at negligere dette aspekt i sin klumme, og hun underkender dermed de ulige magtstrukturer, som reproduceres, når vi sidestiller chikanen af kvinder med den af mænd.
I sin klumme formaner hun, at vi risikerer at glemme manden i diskussionen og at skabe et kønsløst offentligt rum uden plads til uskyldig flirten. Konklusionen er jeg enig i, men frygten for konsekvenserne deler jeg ikke.
For det første ønsker jeg ikke at negligere de trusler, som personer på tværs af køn måtte opleve, men vi gør ret i at sætte fokus på trusler og sexistisk chikane, som finder sted over for kvinder, netop fordi de er kvinder.
For det andet må præmissen for Annegrethe Rasmussens anden pointe være, at køn indtager en vigtig funktion i det offentlige rum, men vi bør snarere anerkende hinanden desuagtet køn.
I det offentlige rum bør vi alle have lige adgang og ophold. Netop derfor skal vi tage debatten om chikane med fokus på kvinden og ikke blot sidestille denne med chikane, mænd oplever. For kun på den måde kan vi gøre op med traditionelle kønsstrukturer og således komme trusler og sexistiske tilsvininger af kvinder, fordi de er kvinder, til livs.
Virkelighed ind i handelsskolen
Christoffer Jørgensen, formand for Handelsskolernes Lærerforening
Når unge aktivt vælger en handelsuddannelse, skal de have en uddannelse, hvor den direkte relation til handelsprofessionerne er tydelig. Det skal vi alle aktivt arbejde for: lærere, skoler, embedsfolk og politikere. Derfor er det stærkt bekymrende, når handelsskoleeleverne savner virkelighedsnær undervisning, som deres formand og næstformand skriver i Information den 14. november (»Handelsskoler mangler handel«, Sally Morks og Steffen Andersen).
Handelsgymnasiet hhx er i dag en studieforberedende uddannelse, som på lige fod med det almene gymnasium giver adgang til videregående uddannelser. Hhx’ særkende er merkantile profilfag, som blandt andet er erhvervsøkonomi og afsætning, hvor det er et krav, at læreren har erhvervserfaring inden for området.
Det krav gælder ikke for almene hhx-fag som dansk og samtidshistorie, som eleverne fremhæver i deres kritik. Det er meget uheldigt, hvis forskellige lærerkrav påvirker elevernes udbytte af undervisningen.
På et andet af handelsskolernes områder – erhvervsuddannelserne – sker der næste år store forandringer, når en ny reform træder i kraft. Elevernes indlæg er en påmindelse til os alle om, hvor vigtigt det er at sikre det praksisnære element på alle uddannelsesområder – ikke mindst den kommende eux, hvor eleverne får både erhvervsuddannelse og studiekompetencer.
Demokratiet er i forfald
Gert Romme, Information.dk
Man skal ikke tro, at Danmark er et foregangsland for demokratiet. Det er absolut ikke tilfældet, for mange lande har overhalet os de seneste 25-30 år.
Mange lande har en række vitale styrelser, der netop arbejder helt fri af politisk indblanding. Nogle har ligefrem en forfatningsdomstol, der overvåger at lovene overholdes, og at politikerne holdes uden for administrationen af lovene. Og det skyldes jo, at man ønsker en ensartet udvikling på et fuldstændig juridisk grundlag, der netop ikke er præget af skiftende politiske opfattelser.
I flygtningespørgsmål er kravene fra konventionerne, at disse afgørelser skal være fuldstændig upolitiske. Derfor anvender mange lande domstole til dette.
Og så kan man jo spørge sig selv, hvordan Venstre egentlig har tænkt sig at gøre afgørelserne fuldstændig politisk uafhængige, hvis de skal sammensætte Flygtningenævnets medlemmer?




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,20. november 2014,"At ryge ud af Europol vil resultere i en svækket dansk indsats mod eksempelvis menneskesmugling, børneporno og narkohandel. Derfor bør vi hurtigst muligt lave om på, eller helt afskaffe, retsforbeholdet og ikke udskyde det til den dag, det passer Helle Thorning-Schmidt (S) bedst."
3829,/debat/2014/11/hverdagen-slagmark,Hverdagen er en slagmark,Sebastian Zinglersen," Jeg spørger mit spejlbillede: Er du dum eller hvad? Jeg var ellers så dygtig i skolen og har kunnet klare mig selv. Det kan jeg ikke længere. Jeg kan hverken gennemskue mit mobiltelefonabonnement, forstå min forsikringspolice, min lønseddel, mine boliglån, min computer eller min software – og jeg er hverken analfabet eller maskinstormer. Hvad er der sket?
Du køber en mobiltelefon, der styres af tariffer, der koster forskelligt, alt efter hvor du befinder dig, og hvem du taler med hvornår på døgnet. Din telefonregning er dermed sprængt til atomer i bittesmå bidder af excelark og regneark og mersalg og undtagelser og forretningsbetingelser, der alle har det formål, at du aldrig får et ben til jorden, men blot må betale.
Denne måde at splitte varer og serviceydelser op i mange små bidder for at kunne tjene på hver enkelt del hedder atomisering, og alle virksomheder kaster sig over dette værktøj i disse år. Vi lever i en helt ny tidsalder, der smider disse atomiseringsbomber ind i vores hjem og hjerner for at styre os og tømme os for mod og penge.
Hverdagen er blevet en slagmark, hvor du kæmper for at forstå de nære ting, kæmper for at komme i kontakt med dem, der burde servicere dig, og kæmper for at få ret eller penge tilbage eller blot en tid hos speciallægen. Du er i krig mod dårlig service og alle de grådige virksomheder, der vil have dine penge – og dit land gør intet for at hjælpe dig.
Ingen ved det
Hvornår koster det penge at bruge internettet på sin mobil, hvornår er der tale om datatrafik, og hvornår er det wifi? Hvordan kan det være, at jeg hver måned skal betale et par hundrede kroner udover abonnementet, når jeg har et mobilabonnement, der hedder Fri Telefon og 20 GB data, og jeg sjældent går på nettet? Er det nogle bestemte numre, der ikke er ’fri’? Mit mobilselskab lokker med større muligheder for at have med andre mennesker at gøre, men de gør mig fremmed over for den teknik, der skal realisere mine sociale behov, blot for at de kan tjene flere penge – og det gør dem til min fjende.
Når jeg køber en forsikring, kan jeg ikke stole på, at det, der står på policen, også er det, der gælder. Jeg havde en indboforsikring, hvori der stod, at den også dækkede bofællesskaber. Min bofælle havde en skade, men forsikringen dækkede ikke.
»Et bofællesskab er sådan noget, hvor to veninder lejer en lejlighed sammen. Du bor ikke i bofællesskab, du har en lejer, og det er ikke bofællesskab, så vi dækker ikke.« Det sagde de ellers, da jeg købte forsikringen, men det med småt på papiret betød mere end det, de sagde i telefonen. Selv om mine bofæller og jeg levede i et bofællesskab, fratog forsikringsselskabet os vores leveform, for at de kunne spare nogle penge – og derfor er de nu min fjende.
Når jeg skal have et boliglån, viser det sig, at brochurerne ikke holder stik, og at rådgivningen ikke var rådgivning, men salg. Der er tale om så avancerede, globale finansielle produkter, at ingen ved, hvad de reelt indeholder.
De mennesker, der har skabt lånene, ved ikke, hvad de betyder på lang sigt; de politikere, der har tilladt dem, har ikke forstand på indmaden; de såkaldte bankrådgivere, der sælger dem til kunderne, ved ikke, hvordan de er skruet sammen, og de kunder, der køber dem, ved ikke, hvad købet betyder for deres økonomi.
Boligpushere er ærkefjender
De bankfolk, jeg møder, er ikke interesseret i, om jeg har en god økonomi, de vil bare have alle mine penge, og de er ligeglade med, om jeg sætter mig for hårdt eller for dumt eller forkert, bare de får mine penge. Murstenspusherne er mine ærkefjender.
Når jeg vil leje en lejlighed, skal jeg underskrive en lejekontrakt. Der er kun et problem: Det, der står i lejekontrakten, er ganske vist skrevet på dansk, men det er ikke den måde, jeg forstår teksten på, der gælder – det er den måde, lejelovsjuristerne forstår teksten på, der gælder ved en tvist med udlejer. Det er ikke lovens bogstav, men lovens mening, der gælder i en retssag. Og den mening er ikke tilgængelig for menigmand. Lejeloven er nem at læse, men svær at forstå, fordi der er tale om 80 års lovomskrivninger, bekendtgørelser, undtagelser, tillægslove, moderniseringer, reformeringer og nævnsfortolkninger i én lang spaghettisammenfiltring af uforståeligheder og juristerier.
Har man endelig underskrevet en lejekontrakt, er den ubrugelig, hvis man vil leje ud til turister. Det har lejeloven og politikerne ikke lige tænkt på, og derfor er der tale om en gråzone, hvor man enten er deleøkonomisk helt eller hoteljobsabotør. Eller bare sat på porten. Man ved det ikke. Man prøver at finde ud af det. Man spørger kompetente folk i de relevante politiske og juridiske og rådgivningsmæssige organisationer. Man får et svar. Svaret er: »Nej, det er forbudt!« Man spørger, om svaret er juridisk eller politisk. Det var politisk. Når hverken ministeriet eller Lejernes Landsorganisation eller boligadvokater kan give andet end politiske svar på ikke-politiske spørgsmål, hvad skal vi så med dem? Jeg lever i et boligmæssigt ingenmandsland. Der er tale om en historisk fremmedgørelse af mit forhold til min bolig, og med god grund føler jeg, at min udlejer er min fjende.
Politikerne er tavse
Når man kommer i tvivl om noget, kan man altid finde svaret på internettet. Not. Internettet indeholder alle meninger til alle tider om alting. Er udlejning til turister så lovligt? Nej, du bliver smidt ud af din lejlighed. Ja, det er lovligt ifølge lejeloven at fremleje sin lejlighed. Måske, det kommer an på, om du lejer et værelse ud, eller om du lejer hele lejligheden ud. Nej, der er ikke tale om beboelse, så det er klart ulovligt. Ja, der er ingen lov hverken for eller imod, så det må du godt. Måske, det kommer an på, om du har spurgt din udlejer om lov. Ja, og du skal ikke spørge din udlejer om lov. Det er en ret, du har som fremlejer. Og så videre.
Den samme kaskade af intetsigende svar får jeg, når jeg forsøger at finde sandheden om opsætning af nye vinduer, anmeldelser, rejser, restauranter. Side efter side. Time efter time. Man bliver ikke klogere af internettet. Man bliver ikke dummere af internettet. Internettet tager ingenting, internettet giver ingenting. Ikke for ingenting er internettet min fjende.
Jeg vil gerne ud at rejse og går ind på flyselskabets hjemmeside og forespørger på en billetpris. Prisen er rimelig, men da jeg vender tilbage næste dag, er den steget. Sådan er det hver gang. Hvis man vil have billige flybilletter, skal man lave sin research fra én computer og booke fra en anden, ellers stiger prisen hver gang, man søger på samme rejse fra samme computer. Min egen computer modarbejder mig, fordi flyselskabet har lagt en spion ind i maven på den for at registrere min rejsefeber, så de kan hæve prisen, hver gang jeg får udlængsel. De vil lokke mig til at betale mere og mere for samme ydelse. Jeg betalte en bondegård for mit højteknologiske isenkram, og nu viser det sig, at min computer vil mig det ondt. Min hjælper er blevet min forræder, og nu er vi fjender på tålt ophold hos hinanden i samme hjem.
Politikerne er tavse. Hvordan kan det være lovligt i Danmark, at virksomheder presser og jagter og snyder befolkningen hver dag? Titusindvis af kundeklager har ikke fået dem til at ændre praksis, de kværner kapitaliseringsatomiseringen ud i femte decimal og griner hele vejen til banken. Hvorfor er der ikke nogen, der stopper dem? Er det kun en væbnet revolution, der kan geninstallere retfærdighed og rimelighed i Danmark anno 2014?
Flexlån, renteswap, mobilabonnementer, internet. Vi købte ind i det hele, fordi det skulle gøre vores liv nemmere, men borgernes liv er ikke blevet nemmere med tiden, tværtimod har tiden gjort os dummere, end vi fortjener.
Sebastian Zinglersen er cand.phil. i filosofi




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",39.0,6. november 2014,E-mail *
12006,/debat/2011/06/laeserbreve-9,Læserbreve,Informations Webredaktion," Stop for deltid stopper dårlige arbejdsforhold
Morten Kjeldgaard, Aarhus
LO-formand Harald Børsting har fået kritik for at foreslå, at antallet af deltidsansættelser skal tvinges ned.
Men deltidsansættelser er en fantastisk måde for kommunerne at spare på. De har ikke råd til at betale vejarbejdere og gartnere fuld løn, som altså må arbejde halv tid. Hokuspokus, problemet løst, penge sparet.
Bortset fra, at de ansatte ikke kan leve for en halv løn, og må ud og finde ekstra arbejde for at få tingene til at løbe rundt. Andre kommuner ansætter kun folk i en begrænset del af året. Samme problematik. Selvfølgelig er det fagbevægelsens opgave at få sådanne numre stoppet.
Tøger er  på tynd is
Per-Olof Johansson, Allerød
Af debatten om tamilsagen, Tøger Seidenfaden og Gammeltoft-Hansen får man hurtigt det indtryk, at det altså var Weekend-Avisens Nils Ufer, som bragte Schlüter-regeringen til fald.
Det var det vel ikke? Hvad siger journalist Alex Frank Larsen til det? Efter at have læst afsnittet om Gammeltoft Hansen som kilde fra bogen om Seidenfaden, forstår jeg det sådan, at Ufer selvfølgelig ikke nævnte sine rigtige kilder, men nævnte Gammeltoft Hansen som garant eller bekræfter. Måske har han ikke engang sagt det, det har været underforstået, fordi Seidenfaden vidste, at Ufer og ombudsmanden spillede sammen? Når Seidenfaden går så vidt som til at lægge vægt på, hvad han opfatter som et bekræftende nik fra Gammeltoft-Hansen, så er han virkelig ude på tynd is!
Andre end DF må gerne føle
Martin Gerup, Roskilde
Dansk Folkeparti og Søren Pind fik lukket munden på Marlene Wind. Men hvor skal eksperterne gå hen, når de bliver vrede, forurettede eller kede af det? Ned på stranden og beklage sig over efterladte hundelorte?
Jeg tror de fleste af os kender til at gå over stregen. Men er det bagefter meningen, at vi skal ignorere, det  der udløste vores vrede. Nej, for fanden! DF er sgu ved at tage patent på følelser. Måske er det derfor, de reagerer så skarpt: De kan ikke have, at deres hovedkompetence bliver overtaget af en ekspert. Fortsæt, siger jeg. Bliv vrede. DF er et ubetænksomt folkeligt forsøg på at lege Gud. Det er de ikke. Så langtfra.
Hvem skal  arbejde mere?
Henning Kjær, Vanløse
CEPOS udtaler 11. juni, at skattelettelser til de bedst lønnede vil komme alle til gode. Påstås det dermed, at flere kommer i arbejde, eller påstås,mere? Hvis flere vil komme i arbejde, vil jeg gerne vide, hvor der findes job, som i dag ikke besættes fordi skatten er for høj. Hvis det derimod påstås, at folk der allerede er i arbejde vil arbejde mere end nu, vil jeg gerne vide, hvor mange topskatteydere der får betaling for overarbejde.
Jeg gør ikke. De fleste topskatteydere tjener allerede så meget, at de ikke motiveres til at arbejde mere, fordi de får udbetalt 50-100 kroner mere pr. overarbejdstime. Er det ideen, at lettelse i topskatten også skal gives til dem, som hverken vil eller kan arbejde mere?
Lettelse i topskatten er lig mere udbetalt for samme arbejdsindsats og belønning til de pengefikserede.
Brud på armslængdeprincip
Ole Sporring, billedkunstner, København
Christine Buhl Andersen (CBA) synes at have ret, når hun 11. juni udtaler, at det internationale udvalg, hun har været formand for, har handlet enerådende, og at Kulturministeren ikke har krænket armslængdeprincippet og blandet sig for at promovere danske erhvervsinteresser i forbindelse med ytringsfrihedsudstillingen på biennalen i Venedig.
Det understreges af, at kulturminister Per Stig Møller for nylig har udtrykt, at han savner visning af danske kunstnere, hvilket ellers er formålet med at opretholde den traditionsrige pavillon og den betydelige bevilling til den.
I listen over succeskriterier har CBA's udvalg politisk omdefineret sin opgave og udeladt udvalgets hovedformål  at få dansk kunst vist i udlandet. Hun præsenterer således oprindelsen til det usædvanlige 'modsatte' brud på armslængdeprincippet, som normalt skulle beskytter kunsten mod politisk indblanding. Hvor man for to år siden glimrende viste duoen Elmgren og Draset, der siden 1990'erne har været bemærkelsesværdige i dansk kunst, og lod dem udfolde en helhed som inddrog andre kunstnere, har man denne gang tabt tråden. Man har politisk besluttet at udelukke danske kunstnere, »som naturligvis ikke er gode, fordi de er danske«, og prioritere en udenlandsk kurator, som nok er dygtig, men som tydeligt nok ikke er kunstner, som ikke kan selv. Er det et uhæmmet magtbegær blandt kunstfaglige embedsmænd og kuratorer? Man synes ikke at holde sig tilbage for at gøre kunstnerne til underordnede, som skal tilpasses disse magthaveres ideer.
Man optræder ikke som formidlere, der vil undersøge og promovere, hvad der gærer og præsteres blandt skabende kunstnere fra vort yndige land.
Betalingsring   en dårlig idé
Nicolai Sennels, Brabrand (DF)
S og SF vil lægge en betalingsring for bilkørsel omkring København. Det er en dårlig idé. Ingen har bil i København for sjov, og biler er i forvejen hundedyre at købe og eje. København er netop blevet udråbt til verdens dyreste hovedstad at bo i.
København er desuden den dyreste by at parkere i  i hele verden. En betalingsring er ganske enkelt ikke fair over for bilejende borgere i vores hovedstad.
Mis- information  i Information
Pia Christmas-Møller, frigænger, MF
Freddagens forside og dobbeltsidede opslag vedr. min deltagelse i 2020-forhandlingerne er ren misinformation af læserne. 'Billigt til salg og oveni snydt til det rene ingenting' lød og genlød det hele dagen ukritisk og usandt. Artiklen er skrevet med et på forhånd fastslås resultat for øje og mellemregningerne er på manipulatorisk vis derefter hentet hos 'nyttige eksperter' for at nå dette facit.
Dette er kendsgerningerne:
1) Jeg har talt med samtlige de eksperter, som blev brugt som bevis og sandhedsvidner og spurgt dem, hvad de egentligt vidste om mine resultater. Alle henviste alene til det af journalisten oplyste, som dokumenterbart er forkert, manipuleret og langt fra dækkende.
2) Allerede da udspillet kom, meldte jeg offentligt!, at jeg overordnet set kunne støtte. (Hvordan kan det blive til, at løsgængere er blevet spillet ud mod hinanden?)
3) Jeg har fået imødekommelser for mellem 2-300 mio. kr,, hvoraf langt mere end halvdelen er 'nye penge'. (Hvor meget skal man have for at stemme for noget, man i forvejen går ind for?)
4) Det drejer sig bl.a. om 100 mio. til yngre hjerneskadede, yderligere 50 mio. til et genoptrænings-og rehabiliteringscenter for hjerneskadede, 35 mio. til nye, permanente sengepladser inden for den almene psykiatri, sikring af den særlige indsats på Vejle Fjord, Center for Hjerneskadede og Epilepsihospitalet - samt 15 mio. til aftale om, at ALLE STUDERENDE og ANSATTE på mellem og videreuddannelser SKAL have trådløs netadgang inden 2013. Folkeskolerne var også omfattet af aftalen, men i respekt for, at der netop samtidig! blev forhandlet med KL, blev 'skal' og tidsfrist formet anderledes. ( Ligeså lidt jeg har forestillet mig en 'forfra-etablering' af netadgang på samtlige udd. inst for 15 mio.  ja, ligeså lidt har jeg haft interesse i at formulere en aftaletekst, som ville indebære 'DUT', dvs at staten pludselig skulle betale for det, der allerede er gennemført ude i kommunerne!) Ingen ved forhandlingsbordet har været i tvivl om, at der fandtes netadgang   men dækningen er bare ikke god og komplet nok. Også museer og biblioteker er med i aftalen, som skal ses som delresultater inden for en vision jeg har om at gøre nettet til alle mands eje ved bl.a. at betragte det som vor tids svar på 1800 tallets folkebiblioteker.
Som man råber i skoven ...
Sandheden skal frem
Geoffrey Cain, Hellerup
Nu viser det sig, at det var Folketingets ombudsmand, professor, dr. jur. Hans Gammeltoft-Hansen, der lækkede fortrolige oplysninger til Weekend-Avisen og dermed bragte Schlüter-regeringen til fald, hvilket ikke mange embedsmænd, kan bryste sig af. Et halvt år før denne nyhed slap ud, var professoren i audiens hos regenten, hvor han udnævntes til kommandør af 1. grad af Dannebrog. Det var vist en belønning for hans mangeårige virke som ombudsmand. Men han havde også gjort sig bemærket på andre områder. Foruden det politiske rænkespil om tamilsagen huskes han især som arkitekten bag udlændingeloven af 1983,  der åbnede porten på vid gab for indvandrere fra især de muslimske lande. Var det en bedrift, der fortjente en fædrelandsmedalje? Mange var uenige, og en blogger var uærbødig nok til at skrive: »Gammeltoft-Hansens loyalitet mod Danmark skal måles i en enhed, vi passende kan kalde Quisling, og hans troværdighed i udlændingespørgsmål passende kan måles i en enhed, vi kan kalde Münchhausen«.
Men den betegnelse passer ikke. Den oprindelige Münchhausen løj; det gjorde professor Gammeltoft-Hansen ikke. Han fortalte bare sandheden til en journalist.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,20. juni 2011,Brud på armslængdeprincip
5350,/debat/2014/03/eu-gaar-forrest-skattefusk,EU går forrest mod skattefusk,Jeppe Kofod," 
	EU snydes årligt for 7.500 milliarder kroner via skatteunddragelse. Det er penge, som kunne investeres i velfærd og arbejdspladser. Derfor glæder det mig, at flere initiativer, der strammer garnet om skattesvindlere og sikrer flere penge i de europæiske statskasser, er på vej i EU.

	Luxembourg og Østrig har efter massivt pres fra EU overgivet sig til rentebeskatningsdirektivet. Direktivet sikrer udveksling af informationer om renteafkast mellem lande. Det betyder, at man ikke kan sætte penge ind på en udenlandsk bankkonto, uden landet har pligt til at dele oplysninger om renteafkast med andre landes skattemyndigheder.

	Dermed bliver det lettere at udpege svindlerne og beskatte dem af deres indtægt. Flere penge i fællesskabets lomme, færre i fuskernes.

	Europa-Parlamentet er også blevet enige om et antihvidvaskningsdirektiv, der blandt andet skal skabe åbenhed om, hvem der reelt ejer selskaber, og derved vanskeliggøre skuffeselskabskonstruktioner.

	Organisationen BOWNET har afsløret, at 76,9 % af selskabsregistrene i EU ikke indeholder informationer om selskabers reelle ejere. Det er ikke godt nok. Reglerne må og skal strammes.

	Bundråddent princip

	Antihvidvaskningsdirektivet har været en mærkesag for de danske socialdemokrater. Helt konkret har Socialdemokraterne fået parlamentets opbakning til et forbud mod anonyme hævekort. Jeg er stolt af at tilhøre et parti, der har gjort op med et bundråddent princip, der inviterer til skattefusk. Men det er bare det første skridt. Antihvidvaskningsdirektivet skal forhandles på plads til efteråret, og der er ikke plads til en slap, borgerlig kurs ved det forhandlingsbord. Der skal siges fra over for stærke lobbyinteresser og multinationale selskaber.

	Man skal ikke slippe for at betale skat i EU, fordi man er rig, eller fordi man er et stort selskab, der har råd til en hær af advokater. Det er en dårlig forretning for Europa, og det er en hån over for de mange hårdtarbejdende europæere, der troligt betaler deres skat.

	Færre penge skal lande i fuskernes lommer, og flere skal investeres i nye arbejdspladser.

	 

Jeppe Kofod, spidskandidat ved Europa-Parlamentsvalget (S)
",0.0,28. marts 2014,	Bundråddent princip
6539,/debat/2013/10/laeserbreve-23,Læserbreve,," 
	Landbrug slår eksportrekord

Niels Vestergaard Salling, formand for LandboNord

	Holger Øster Mortensen har åbenbart et lidt anstrengt forhold til landbruget. I et læserbrev den 27. september skriver han, at landbruget er en økonomisk ruin, at gældssætningen er enorm og at de urentable landbrug er skyld i banklukninger.

	Men bare de sidste par år har landbruget med 148 milliarder kroner slået eksportrekord, og rekorden ser ud til at blive slået igen i år. Så det er ikke korrekt, når Holger Øster Mortensen skriver, at landbruget er en økonomisk ruin.

	Tværtimod bidrager landbruget til samfundskagen. Antallet af tvangsaktioner er lavt, og landbrugets gæld udgør kun 4 procent af bankernes samlede udlån.

	Det er i øvrigt dyrlægerne og staten, der bestemmer, hvilke typer antibiotika og planteværnsmidler, vi må bruge. Og da Danmark har en af verdens allerskrappeste godkendelsesprocedurer, må vi jo stole på, at det, vi bruger, er acceptabelt. Bare rolig – der bliver holdt øje, noteret, kontrolleret, testet og så videre.

	V kæmper mod social dumping

Hans Andersen, beskæftigelsesordfører (V)

	Det er helt forkert, når den nye forbundsformand i 3F, Per Christensen, den 18. september anklager Venstre for at ignorere social dumping. Vi mener nu som tidligere, at der skal slås hårdt ned på det mindretal, der udnytter systemet og snyder på arbejdsmarkedet.

	Social dumping er konkurrenceforvridende, ødelæggende for arbejdsmarkedet og et problem for de enkelte ansatte. Derfor skal det bekæmpes.

	Vi gennemførte allerede i december 2003 Østaftalen om adgangen til det danske arbejdsmarked for arbejdstagere fra nye EU-lande.

	Desuden var vi med til at indføre et register, hvori udenlandske virksomheder skal registrere sig, hvis de udfører midlertidigt arbejde i Danmark.

	Venstre vil også fremadrettet kæmpe mod social dumping, hvor vi ser på mulighederne for administrative bøder, fortsat myndighedskontrol, øget politiindsats og flere midler til skattemyndighederne.

	Forældre er ikke handymen

Dorthe Boe Danbjørg, næstformand for Forældrenes Landsforening

	Forældre skal involvere sig i deres børns hverdag i vuggestue og børnehave. Det mener både regeringen og KL. Og det mener jeg også.

	Vi skal samarbejde og involvere os. Men skal vi anlægge udearealer, male stakit og gøre hovedrent? Nej, vel?

	En ny undersøgelse udarbejdet for FOLA og FOA viser, at 60 procent af forældrene hjælper til med at vedligeholde den udvendige del af daginstitutionerne, mens 38 procent hjælper med den indvendige vedligeholdelse.

	Undersøgelsen viser desuden, at forældrene erstatter det pædagogiske personale. 16 procent af forældre med børn i børnehave bliver bedt om at vikariere, når der eksempelvis er pædagogiske dage. Og det er 16 procent for meget.

	Vi vil gerne involvere os. Men vi skal ikke udføre den lokale håndværkers arbejde eller erstatte institutionens pædagogiske personale.

	Psykiatrienskal styrkes

Martin Locht Pedersen, Sygeplejestuderendes Landssammenslutning

	I Folketingets åbningstale understregede statsministeren, at Danmark skal hjælpe de psykisk syge, der er nogle af de mest sårbare mennesker i vores samfund.

	Statsministeren sagde, at udviklingen er gået i den forkerte retning på trods af gode intentioner.

	Men man må undre sig over, at regeringen ikke tager fat om problemets kerne: Der er ikke nok kvalificeret arbejdskraft omkring patienterne.

	Det har i mange år været et problem, at de psykisk syge ikke er blevet prioriteret og derfor ikke har haft lighed i sundhed på niveau med en patient med en brækket hånd.

	Specialuddannede psykiatriske sygeplejersker kan sikre, at indsatsen over for psykisk syge styrkes, og at det øvrige sundhedspersonale kan trække på kompetent rådgivning i deres daglige arbejde.

	Mere tysk debatkultur

Vivian N.T. Brodthagen, Strib

	Tak for Georg Metz’ Intermetzo den 28. september om den politiske samtalekultur i tysk tv og afviklingen af samme i dansk tv.

	Frenetisk afbrydelsesmani og selvfremstilling er ødelæggende for enhver seriøs, politisk debat og hermed for tv’ets public service-funktioner.

	I ARD og ZDF’s nyhedsudsendelser og politiske debatprogrammer står sagen og argumentationen i centrum. Der lyttes og svares respektfuldt på medkombattanternes lange indlæg.

	Tyskland har ikke kun udviklet sig til Europas stærkeste økonomi, men også til mønsterbilledet på voksen, dannet politisk kultur i EU.

	Politikere prioriterer byer

Carsten Abild, formand for Landsbyerne i Danmark

	Planloven skal ændres, så der igen kan skabes arbejdspladser, beboelse, vækst og udvikling i vore landsbyer og landdistrikter. I dag er kun landbrug, skovbrug og fiskeri tilladt.

	Politikerne siger, at de ønsker udvikling af landområderne i Danmark, men ikke desto mindre er det i byerne, al udvikling sker.

	Denne centralisering undrer i EU, hvor Danmark er det eneste EU-land, der har en aktiv lovgivning for at få folk til at bo i byer.

	Stop den illegale indvandring

Thure Barsøe-Carnfeldt, Dronninglund

	Det fremgår af Politiforbundets fagblad, at man dagligt tillader mellem 10 og 70 illegale indvandrere at komme ind i Danmark.

	Politiet er blevet bedt om at vende det blinde øje til, da man ikke har ressourcerne til det juridiske efterspil.

	Et lignende scenarie udspiller sig dagligt ved den dansk-tyske grænse. Men af en eller anden grund ønsker regeringen ikke at forhindre de illegale indvandrere i at komme ind, selv om de på lang sigt koster det danske samfund store summer og giver mange problemer.

	Det er på tide, at vi strammer kravene til grænsebevogtningen.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,3. oktober 2013,	Psykiatrienskal styrkes
500,/debat/2016/03/folk-21,FOLK,Anna von Sperling," Turister
En gruppe turister pa? guidet tur udløste panik pa? Christiansborg. Nærmere bestemt var det en tysk turist, der alarmerede politiet om en bæltetaske med gule elastikker ba?ret af en italiensk mand. Turister/terrorister. Potato/potato. smk.dk #smkmuseum
Viktor Krasnov
Den 38-a?rige russiske mand Viktor Krasnov stod i denne uge anklaget for blasfemi i Rusland for, i en internetchat at have skrevet »Gud findes ikke«. Han risikerer nu op til et a?rs fængsel. Gid Putin ikke fandtes. skære i fundamentet for en regering, der sætter kortsigtede økonomiske interesser højt
George Clooney
Men Donald Trump findes. Og det i stadig stigende grad. »En xenofobisk fascist,« udtalte og mente George Clooney i ga?rsdagens The Guardian. Ikke mere Nespresso-kapsel-kaffe til den herre.
Mads Holger
Som Mads Holger skriver: »Du kommer ikke til at virke klog ved at lægge afstand til noget a?benlyst dumt, selv om alle dine 130 facebook-venner fra RUC bruger de nye smileyikoner til at give dig ret.«
",0.0,4. marts 2016,"Men Donald Trump findes. Og det i stadig stigende grad. »En xenofobisk fascist,« udtalte og mente George Clooney i ga?rsdagens The Guardian. Ikke mere Nespresso-kapsel-kaffe til den herre."
245,/debat/2016/05/laeserbreve-4,Læserbreve,Informations Debatredaktion," Jagerfly redder uskyldige civile
Serdal Benli, viceborgmester i Gladsaxe (SF)
Vi hører dagligt om kampen mod Islamisk Stat (IS). Og alle er enige om, at vi skal bekæmpe dem. Men intet folkefærd oplever og mærker kampen mod IS på egen krop som kurderne. Jeg er selv af kurdisk oprindelse og kender personligt til flere, som har været med i eller tabt nære slægtninge i kampen.
De kurdiske krigere og andre, som kæmper mod IS, har haft strategisk og afgørende gavn af den hjælp, som blandt andre Danmark har bidraget med ved at sende jagerfly af sted i kampen mod IS i Irak. En massakre i Kobane ville have været konsekvensen, hvis ikke koalitionen, heriblandt Danmark, greb ind og bidrog med jagerfly.
Den støtte, koalitionen bidrog med, var forudsætningen for, at kurderne kunne genindtage Kobane og redde mange civile i Irak. Den slags skal vi være parate til at gøre igen. Og det kan vi ikke med nedslidte F-16 – vi har brug for nye jagerfly.
Vi skal naturligvis støtte de demokratiske kræfter, men det er ikke nok. Og her skylder Enhedslisten og Alternativet os svar. De mener nemlig, at vi ikke skal købe nye jagerfly som erstatning for de snart totalt nedslidte F-16.
Hvad skal vi så i stedet? Skal vi bare stå på sidelinjen og se passivt til, mens der foregår en massakre? Det vil vi i SF ikke acceptere.
Danmark skal slet ikke bevæge sig ned ad det spor, hvor den militære løsning er svaret på alt, hvorfor SF også var imod indgrebet i Syrien.
Vi skal selvfølgelig have en udenrigspolitisk debat omkring, hvorvidt de ressourcer der bruges til dansk krigsførelse i Syrien, i stedet kunne bruges bedre til forebyggelse.
Vi kan i SF sagtens forstå, at der skal være en diskussion om, hvilken type jagerfly der skal vælges, og hvor mange der skal være.
Men helt at afskære jagerfly fra det danske luftvåben, som Enhedslisten og Alternativet ønsker, vil betyde, at vi ikke kan stoppe massakrer, som dem vi så i Shingal, Kobane og mange andre steder. Og det kan vi ikke være bekendt.
Danmark skal stå sammen med andre lande om at stoppe massakrer og ikke bare stå på sidelinjen og overlade de svære opgaver til andre.
Den store missionær
Esben Lunde Larsen, miljø- og fødevareminister (V)
En missionær er aldrig bedre end sin mission. Desværre er journalist David Rehling en sølle en af slagsen, da hans mission er både gennemskuelig og utiltalende. Ikke mindst når han – i en såkaldt ’kommentar’ den 3. maj – usagligt forsøger at kommentere på samtidens miljø- og fødevarepolitiske forhold.
Desværre ender Rehling med religiøs ildhu op med at sammenblande en række persondagsordener, som enhver læser med lidt forstand kan se er affødt af en indædt og persondreven modvilje mod dels regeringen, dels mig som minister for miljø- og fødevarer.
Nu kan man naturligvis kun bære over med en type som Rehling, der ikke evner at forholde sig til faktum, men i affekt blander argumentatoriske æbler og pærer i så skønsom en blanding, at han selv ender med at blive forvirret over farvevalget.
Når det så samtidig kombineres med en overfladisk tilgang til realpolitik, så bliver det patetisk. Og det er sådan Rehling fremstår, når man har læst hans indlæg, som man med undren må se figurere i Dagbladet Information, hvis kvalitetssans engang var højere.
For Rehling er det tydeligvis helt fremmed, at det for mange danskere kan være en naturoplevelse at betragte en kornmark eller en blomstrende rapsmark i det danske landskab.
I Danmark har vi meget lidt natur, når man ser på begrebet i ordbogens snævre forstand. Eksempelvis er en meget stor del af vores kystlinje i Danmark slet ikke natur i ordbogens definition. Klitterne er kulturlandskab, da vi planter dem til med marehalm for at holde på dem. Og på en lang række strande laver vi sandfodring, hvor vi pumper mere sand ind på stranden for at forhindre, at havet æder sig ind på land.
Regeringen vil naturen, og har skrevet ind i regeringsgrundlaget, at biodiversiteten i Danmark skal forbedres. Derfor er jeg i øjeblikket ved at forhandle om en Naturpakke med de blå partier om bl.a. at øge andelen af urørt skov, så vi netop kan gøre noget for biodiversiteten. Det forholder Rehling sig ikke til.
Men det er jo ikke første gang, at man tvinges til at bære over med hans evne til at forholde sig til fakta. Og noget siger mig, at det næppe heller bliver sidste gang.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",2.0,12. maj 2016,"De kurdiske krigere og andre, som kæmper mod IS, har haft strategisk og afgørende gavn af den hjælp, som blandt andre Danmark har bidraget med ved at sende jagerfly af sted i kampen mod IS i Irak. En massakre i Kobane ville have været konsekvensen, hvis ikke koalitionen, heriblandt Danmark, greb ind og bidrog med jagerfly."
11799,/debat/2011/07/homosibirisk-oplevelse,En homosibirisk oplevelse,Minna Grooss," »Hvis du ser den tohovedede ørn i det russiske våben-skjold, så symboliserer det meget godt de kræfte-r der er på spil i den russiske mentalitet. Det ene hoved er frisindet og det andet konservativt.«
Sådan forklarer vores tolk, Ilya Yablokov, myndighedernes forbehold over for den anden afholdte LGBT-filmfestival i Tomsk siden 1996.
Det er lidt op ad formiddagen på Akademiet for Fotografi i centrum af Tomsk. En gruppe lokale frivillige og lederne af filmfestivalen 'Bok o Bok', Manny De Guerra og Gulya Sultano, står på trappen og venter på pressen. Kulturministeren ringede tidligere på dagen og ytrede bekymring for, om filmene kunne være pornografiske. Senere bliver både akademiet og Hotel Bonaparte, som også skal huse festivalen, ringet op. Akademiet får besked om, at skattemyndighederne vil kigge en ekstra gang på deres regnskab, og hotellet at elektriciteten bliver slukket. Begge steder beklager og trækker sig i sidste time.
Festivalen skrider til plan b. Dette betyder, at begivenheden ikke længere bliver annonceret offentligt, men kun mundtligt og via sms om den nye venue. Jeg og den anden instruktør, Iben Haahr, er netop ankommet samme morgen fra Danmark med filmen Goddag mit navn er lesbisk. Den er nomineret for fjerde gang i Rusland til publikumsprisen. Vi har tidligere på året vundet i Novosibirsk, Kemerovo og Skt. Petersborg. Denne gang er vi inviteret til Tomsk. De godt 70 aktivister demonstrerer ude foran akademiet. TV2 Tomsk er ankommet. Da vi efter demonstrationen går ned mod byen, ser vi flere tilfældige lesbiske par i gadebilledet, og det begynder at gå op for os, at den tohovedede ørn virkelig er på spil i det lille samfund.
Tomsk er en universitetsby med cirka en halv million indbyggere. Godt en femtedel af alle russere under 30 år bor her. Da man for nyligt lavede en undersøgelse i Rusland, svarede 41 procent af alle under 24 år, at de ønskede at flytte til et andet land. Ilya, heteroseksuel studerende på 27 med en ph.d. i lokal historie og et stipendium til at studere konspirationsteori i Manchester, forklarer myndighedernes reaktion således:
»Rusland er ikke klar til en gaypride. Det ville have den fuldstændig modsatte effekt og virke decideret frastødende på homofober og religiøse grupper. Derfor er de også bange for en filmfestival. Revolutionen skal ske i de nære relationer og ikke i den store offentlighed.«
Det samme mener Ilyas konservative og lesbiske veninde Nadia, der arbejder som journalist og politisk konsulent. På trods af, at hun mener, at festivalen består af fanatiske homoaktivister, kommer hun forbi for at se vores film. Efter filmen bliver vi bedt om at komme med vores bud på, hvordan Rusland skal opnå frisind. Et spørgsmål, der er umuligt for os at svare på.
Det første initiativ
Lysten til at bryde ud af de låste rammer bliver sået 15 år tidligere i 1996, hvor Sergei Kusmin er en lovende ung mand i den tomske ungdomsbevægelse. Han har en lysende fremtid foran sig, indtil han springer ud som bøsse tre år efter, at loven om afkriminalisering af homoseksuelle træder i kraft. På det tidspunkt er Rusland mere liberalt og demokratisk indstillet. Han udfylder de nødvendige dokumenter for at stifte det første forbund for homoseksuelle i Tomsk; Astarka. Senere på året arrangerer han den første filmfestival i regionen.
Ordet bøsse eller lesbisk eksisterer ikke, så man er enten pink eller blå. Udadtil defineres festivalen som propaganda for sund livsstil, sikker sex og problemer for seksuelle minoriteter. Festivalen bliver skudt i gang under navnet 'Pink Flamingo' og er støttet af de lokale myndigheder. På den anden fløj forsøger baptister at få stoppet festivalen.
Sergei Kusmin får tilbudt en høj stilling i en ungdomsorganisation mod ikke at afholde festivalen. Han takker nej. Hvad han ikke ved, er, at han 15 år efter er en mærket mand på krop og sjæl. Festivalen bliver afholdt med internationale film som Barbara Hammers Nighttrade kisses og instruktør og grundlægger af Teddy Awards i Berlin Weiland Specks film Westler i en af de to eksisterende statsbiografer. Efter festivalen bliver Sergei Kusmin anholdt og sat i fængsel, hvor han bliver banket, så han i dag på grund af en skadet nyre har fået konstateret diabetes.
Spørgsmålet er så, om Tomsk godt 15 år efter har rykket sig og nærmer sig det ønskede frisind?
Guvernøren er den samme som i 1996 og tilsyneladende en af kræfterne bag lukningen af 'Bok o Bok'. Da vi nogle dage senere får et møde i stand med kulturministeren, bliver vi ikke meget klogere. Rygterne siger, at han er bøsse og en lus mellem mange negle, og derfor slår han måske også pludselig over i russisk, da jeg under dække af at være interesseret i den innovation, som Tomsk bryster sig af, spørger ind til festivalen. Han tøver og rykker lidt på stolen, og Ilya må oversætte herfra. Emnet er følsomt. Personligt er han åben over for begivenheden, men der er andre grupper i samfundet som er homofobiske. Han henviser til at tv for nyligt viste kærlighedshistorien Broke Back Mountain, men at Tomsk nok stadig er for lille til den slags film. Den tomske indstilling beskriver han med et Doktor Zhivago-citat: »Jeg har ikke læst bogen, men jeg er imod dens udgivelse«.
Da jeg til sidst spørger, om der er håb for et større frisind inden for LGBT-området, smiler han skævt:
»Vi når nok aldrig til et punkt, hvor der er et homoseksuelt par i en russisk soap.«
Plads til forbedring
Vi forlader Lenin 110 og snupper en pirog på vejen hjem. Ørnens højre hoved har talt.
Det venstre hoved mærker vi en sen nat live og for fuld udblæsning i den lesbiske undergrund, der begynder i et højhuskvarter lidt uden for centrum hjemme hos det lesbiske par Lera og Lena, begge 26 år. De har aldrig været uden for Rusland, men drømmer om at komme til Paris. På gulvet ligger begyndelsen på et uoverskueligt puslespil af et verdensatlas i brunlige nuancer. Kamphunden knurrer i gangen, og fire rotter løber forvildet rundt i buret ved siden af hamsteren. Slangen er sluppet fri i den rummelige, men meget slidte lejlighed, som Lera arvede efter sin mormor. De har været kærester i halvandet år og planlægger at få hvert sit barn med den samme donor til september.
Lera hamrer sin selvsikre næve i bordet, da vi spørger, hvordan folk reagerer på, at de er kærester. Folk skal respektere hende, om hun så skal skrige det ind i hovedet på dem. Hun var for seks år siden MC i nattelivet og lever i dag af at lave reklamer. De er begge designere og drømmer om at leve af det.
Efter udveksling af musik, et slag dart og fire flasker champagne er vi klar til at indtage det lesbiske natteliv. Den første klub, Zasada, fæstningen, er en motorcykelklub, hvor lesbiske også kommer. Lokalet er tåget af røg, folk er fulde, og inden længe er vi oppe at danse på bordene under styring af superdyken Victoria, som har ændret personlighed fra meget genert da vi mødte i hende i det lokale supermarked, til en fandens vodkadrikkende karl, der styrer hele klubben ledsaget af sin blonde dame i høje hæle og blå kjole. Da vi tåger videre i natten til byens eneste rendyrkede gayklub, mister vi Lera og Lena i skænderi med taxachaufføren og bliver med møje og besvær lukket ind bag sikkerhedsvagterne på klubben Kontra i Tomsk svar på Kødbyen.
Natten taler sit eget sprog. Her er alt, hvad der kan kravle og gå af homoseksuelle variationer, og da en ung dreng på godt 14 indtager dansegulvet med tomme øjne og slanger sin krop til musikken, går vi hjem. Ørnen er fløjet, og vi er faldet af undervejs. Der er ingen tvivl om, at det stadig kan blive meget bedre at leve som LGBT-person i Rusland. Alle kampe begynder et sted, men spørgsmålet om, hvordan Rusland skal opnå frisind, runger stadig hult udover tundraen, floderne og de endeløse skove i Sibirien.
 
Minna Grooss er skribent, dokumentarist og musiker




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,26. juli 2011,"Guvernøren er den samme som i 1996 og tilsyneladende en af kræfterne bag lukningen af 'Bok o Bok'. Da vi nogle dage senere får et møde i stand med kulturministeren, bliver vi ikke meget klogere. Rygterne siger, at han er bøsse og en lus mellem mange negle, og derfor slår han måske også pludselig over i russisk, da jeg under dække af at være interesseret i den innovation, som Tomsk bryster sig af, spørger ind til festivalen. Han tøver og rykker lidt på stolen, og Ilya må oversætte herfra. Emnet er følsomt. Personligt er han åben over for begivenheden, men der er andre grupper i samfundet som er homofobiske. Han henviser til at tv for nyligt viste kærlighedshistorien Broke Back Mountain, men at Tomsk nok stadig er for lille til den slags film. Den tomske indstilling beskriver han med et Doktor Zhivago-citat: »Jeg har ikke læst bogen, men jeg er imod dens udgivelse«."
6811,/debat/2013/08/laeserbreve-4,Læserbreve,," 
	Skattelettelser for de rigeste

John Plate, København

	Rolf Eriksen argumenterede den 19. august, at venstrefløjen burde gå til kamp mod selskabsskatten og beskatning af kapitalindkomst. Eriksen er selvstændig, og hvis hans firma giver overskud, så kan han spare i skat, hvis selskabsskatten sættes ned. Har han investeringer, kan fjernelse af beskatning af afkastet være rigtig god for hans økonomi. Den allerede besluttede nedsættelse af selskabsskatten vil betyde et tab på fire milliarder kroner i de offentlige kasser, det skal enten dækkes ved nedskæringer eller hentes hos andre skatteydere. Tænketanken Cevea offentliggjorde samme dag som Eriksens indlæg var i avisen, at det kun er de rigeste, der får nytte af selskabsskattelettelser.

	Det er nok heller ikke så mange mellemindkomster, der har større gevinster på værdipapirer. Det ved Rolf Eriksen nok, men hvordan kan han være så naiv, at han vil forsøge at få venstrefløjen til at hoppe på limpinden? Han skriver, at »det er en misforståelse, at man går kapitalismens ærinde, hvis man kræver selskabsskatten sænket«. Det er ikke en misforståelse. De fleste ved godt hvilke konsekvenser det har, de er bare ikke interesseret i at skære milliarder i offentlige budget, til fordel for de rigeste.

	Kan alt tilgives?

Stig Jørgensen, Skødstrup

	At dømme efter kommentarerne til Ahmed Akkaris omvendelse må man konkludere, at han er blevet så meget dansker, at han har lært, at man i Danmark kan tillade sig hvad som helst, når bare man husker at sige undskyld bagefter.

	Hash øger uheldi trafikken

Finn Rudaizky, København, (DF)

	Sundhedsminister Astrid Krag (SF) oplyser den 24. juni, at »med hensyn til overdødelighed blandt specielt yngre cannabisrygere er en akut effekt af en cannabisrus en øget ulykkesrisiko i trafikken under påvirkning«.

	Er dette mon noget som kan få overborgmester Frank Jensen (S) til at snart at overveje at stoppe sin valgkamp for at legalisere hash eller lytter han ikke til nogle argumenterer?

	Forskningsmiljø uden ligestilling

Katrine Hansen, København

	Ligestillingsdebatten på KU raser i forbindelse med evaluering af KUs mangfoldighedsplan. Den 6. juni kritiserede professor Hans Bonde det positive syn forskelsbehandling af kvinder ved at udtale »Det, der pikerede mig, var, at der aldrig må forskelsbehandles i ansættelsessituationen«.

	Men hvis man ser på modtagelsen af os nye studerende på kemi i år, så bliver vi præsenteret med linjer som »fobi for skrald og skidt« og »tager gerne taxaen hjem sammen med drengene« skrevet af de fire kvindelige rusvejledere i vores velkomstmappe.

	De ti mandlige vejledere beskriver sig selv som handymen og hele to sider i mappen er dedikeret til vittigheder om forskellen på mandlige og kvindelige forskere. På de øvrige illustrationer i mappen er der udelukkende mandlige forskere. Det er jo nok bare for sjov, tænker mange nok tænke.

	Men at påstå, at kulturen i forskningsmiljøet ikke får indflydelse på kønsfordelingen ved nyansættelser, får Hans Bonde i hvert fald svært ved at overbevise mig om.

	Har vi fået apartheid i svøb?

Sven-Peter Nygaard, Hørsholm

	Statsministerens opfordring til landbruget om mærkning af halalslagtet kød er udtryk for advarselsmærkning mod rituelle handlinger i islam.

	Fødevareministeren følger trop på trods af, at EU afskærer Folketinget fra at lovgive om mærkning af halalslagtet kød.

	Det er betryggende, at EU værner mod indførelse af hvad man kan kalde apartheid i Danmark.

	Jeg glemmer aldrig lockouten

Kristine Falgaard, København

	Kan man glemme at blive sat udenfor sin arbejdsplads uden at modtage løn og måtte optage lån for at kunne betale sine regninger?

	Kan man glemme en måned på gader og stræder, med kampråb og taler? Kan man glemme den retoriske tilsvining i medierne og KLs smædekampagne? Svaret er nej.

	Den oplevelse glemmer man aldrig. Men man kommer videre og lærer at leve med hvad der skete i april 2013.

	Jeg er kommet videre, ellers ville jeg aldrig kunne fungere som lære. Hverdagen fungerer igen fordi jeg elsker mit arbejde. Jeg ville aldrig kunne være sammen med mine elever uden, at være 100 procent til stede. Eleverne giver mig glæde, de vokser, lærer og udvikler sig. Der er opbakning fra mine kolleger, skoleledelse og forældre.

	Nu er der snart kommunalvalg og jeg ville inderligt ønske, at jeg kunne gå til stemmeurnerne med glæde. Det kan jeg bare ikke.

	Dem jeg stemte på, har ikke holdt hvad de lovede. Andre har ikke forsvaret mig og mine kolleger og nogle lukkede bare øjnene og håbede at det gik væk af sig selv.

	Det gjorde det ikke, og nu har I ansvaret. Hvem skal jeg stemme på denne gang? Jeg ved det virkelig ikke. Måske stemmer jeg slet ikke, måske stemmer jeg blankt. Den måde I har handlet på, gør at jeg ikke længere tror på det danske demokrati.

	Måske vil jeg aldrig holde op med at tro på demokratiet, men jeg er holdt op med at tro på de danske politikere. I er alle sammen en tynd gang leverpostej.

	Man kan ikke straffe fattigdom

Marianne Olsen, Næstved

	Kære Malene Fenger-Grøndahl. Jeg læste med stor interesse din kronik den 23. august om romaer. Det er et væsentligt problem du tager op, for hvis det virkelig forholdte sig sådan at alle romaerne var kriminelle, så ville det nok ikke være så svært af få gjort noget ved det.

	Hårene på mit hoved rejser sig, når jeg læser Trine Bramsens (S) fremmedhadske udtalelser om at en bestemt fattig befolkningsgruppe »skal stresses og straffes«. Hvordan kan hun kalde sig socialdemokrat, når hendes kommentarer lyder socialnationale?

	Jeg vil gerne appellere til en grundig offentlig overvejelse om, hvad vi skal gøre ved dette problem og hvordan tonen i debatten bør være.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,26. august 2013,"	Kan man glemme en måned på gader og stræder, med kampråb og taler? Kan man glemme den retoriske tilsvining i medierne og KLs smædekampagne? Svaret er nej."
10333,/debat/2012/03/laeserbreve-10,Læserbreve,Informations Webredaktion," Sag om terror bør genåbnes
Niels Rolskov, Herfølge
Mens vi nærmer os etårsdagen for terroren på Utøya, markeres 20-årsdagen for terrormordet på Henrik Christensen i Søllerødgade. Begge handlinger er, ligesom de nu afslørede Dönermord i Tyskland, det ekstreme udslag af de tanker der eksisterer blandt de ekstreme højremiljøer overalt i Europa.
Som det nu er åbenbaret omkring de mange nynazistiske mord i Tyskland havde det danske politi også kikkerten for det blinde øje i opklaringen af bomben i Søllerødgade. Det på trods af en ’rygende pistol’ overgivet afFrede Farmand til PET dagen før mordet.
På trods af utallige trusler fra højreekstreme kredse i tiden før terrorhandlingen, gik politiets intense efterforskning på at finde årsagen internt på venstrefløjen eller et sted i Henrik Christensens privatliv.
Sagen om Amagermanden viste, at der kan skjule sig vigtige oplysninger i gamle sager som med nutidens teknik kan skabe gennembrud, man kan vel også håbe, der er kommet en ny generation politifolk, som ser mere objektivt på mulige gerningsmænd – der er altså alt mulig grund til at genoptage sagen så Henriks enke og barn kan få lukket sagen.
Racistiske og nazistiske ideer trives kedeligt nok stadigt alt for godt – også i dagens Danmark. 31 marts vil English Defence League (EDF) marchere i Århus – heldigvis ser alt ud til, at de vil blive mødt en folkelig manifestation som med fest og glæde vil vise deres foragt for det fascistiske budskab EDF og deres danske støtter vil udbrede.
Fotos af Utøya unødvendige
Henrik Strube, København
I et læserindlæg 11. marts gør Elvir Pelesevic (EP) sig til talsmand for, at vise utilslørede nærbilleder fra tragedien på Utøya. Aviserne skal »udstille billeder til advarsel om, hvad en menneskehjerne er i stand til,« uanset hvor i verden, det foregår, skriver han.
Forældre til børn og unge på Utøya skal altså finde sig i at se utilslørede fotos, det vil sige genkendelige paparazzi-fotos af deres døde børn, udstillet på formiddagsavisernes spisesedler, dagen efter drabene – midt i den friske, ufattelige smerte over at have mistet deres elskede barn.
EP mener, at man ikke skal gøre forskel på, hvor i verden uhyrlige massakrer foregår. Når man kan vise utilslørede fotos fra Bosnien, hvorfor så ikke fra Norge?
Jamen, også det er jeg uenig i. Jeg har rigeligt i tilslørede fotos fra både Utøya og andre steder. Jeg tror, at medmenneskers empati og forestillingsevne er tilstrækkelig til at forestille sig sorg, smerte og rædsel uden at få smasket nærbilleder af dræbte lige op i hovedet.
Jeg er medlem af Dansk Journalistforbund og håber, at der derfra kommer en protest mod denne forrående, foreslåede praksis. Og jeg håber, at redaktørerne på danske redaktioner har rygrad til at afstå fra fristelsen til på denne måde at sælge aviser på andres ulykke.
CEPOS er vigtige, S
Christian Brimnes Visby Damholt, København
I artiklen ’Liberal tænketank er den røde regerings nye blå væbnere’ i Information 15. marts interviewes socialdemokraternes politiske ordfører Magnus Heunicke om CEPOS’ rolle i dansk politik.
Den liberale tænketank har på det sidste rost Regeringens reformer. I artiklen citeres Heunicke: »Jeg anser CEPOS for at være en ganske perifer organisation, der er placeret langt væk fra den politiske realitet–og efter valget er de markant længere væk. Vi er fundamentalt uenige med CEPOS om, hvordan vi skal forandre vores samfund ...«
Perifer eller ej: Regeringen har inviteret CEPOS’ økonom Martin Kyed til at tale ved det interparlamentariske møde om skat på finansielle transaktioner mandag 19. marts. Kyed står bag CEPO’ analyse af skatten, der af økonomiprofessor Katarina Juselius har fået skudsmålet »i bedste fald et skud i tågen og i værste fald groft misvisende«.
Mødets vigtighed understreges af, at økonomi- og indenrigsminister Margrethe Vestager (R) og den ansvarlige EU-kommissær ?emeta også er på talerlisten. Det er formentlig Vestager, der har valgt talerlisten, men hvor er CEPOS’ berettigelse i den forbindelse? Hovsa, Heunicke ...
Dårligt kort over Grønland
Willy Lehmann Weng, Gentofte
Det er tragikomisk, at artiklen om det rette syn på Grønland og grønlændere i Information 16. marts er illustreret med et kort, der forvansker landet.
Kortet giver for eksempel indtryk af, at Peary Land i Nordgrønland er lige så bredt som afstanden tværs over Sydgrønland (Nuuk–Tasiilaq). De faktiske størrelser er ca. 350 km og 700 km.
Tilmed er Disko, Lockwood Ø samt de andre øer mellem Nansen Land og Amundsen Land udeladt.
Det største valgnederlag
Claus Heinberg, København
»Vi vandt værdikampen,« proklamerer Claus Hjort Frederiksen (V) 10. marts.
Anledningen er, at venstrefløjen efter valgsejren er nødt til at kopiere regeringen hvis den vil lave politik. »En politisk sejr kan ikke være større end det,« fortsætter Frederiksen, og her kan man jo kun være enig.
I 2001 vandt Anders Fogh valget, og det var så hans største politiske nederlag, for den sejr kom i hus alene ved at kopiere den socialdemokratiske regerings politik.
En politisk sejr kan ikke være større, og man må tro at det samme, eller omvendte, gælder for det tilsvarende politiske nederlag. Og Foghs nederlag er til at få øje på.
Lige siden dagene i Venstres Ungdom har det været hans mål at få sat grådigheden i centrum af dansk politik.
Men lige meget hvor skinger tonen blev, så insisterede det danske folk, meningsmåling efter meningsmåling på, at man gerne ville betale mere i skat, bare det gik til sundhed, gamle, miljø og kultur.
Så Fogh måtte føre oppositionens politik. Et politisk nederlag kan ikke være større.
Claus Hjort vrøvler
Pia Olsen Dyhr, Handelsminister (SF)
Claus Hjort Frederiksen (V) pryder Informations forside 10. marts, hvor han forsøger at glorificere Fogh-regeringernes resultater – både økonomisk og i værdidebatten.
Det lader til, at Hjort behændigt har glemt, at VKO efterlod sig et ordentligt hul i statskassen, grænsebomme, stopurs-tyranni i den offentlige sektor og historisk høj ungdomsarbejdsløshed. Og Foghs værdikamp var en hån mod åndsfrihed, kundskaber og liberale værdier.
For mig betyder et liberalt udgangspunkt, at man arbejder for et samfund, der giver flest mennesker mulighed for at udnytte deres potentiale og skabe deres eget liv – uanset baggrund og forældrenes pengepung.
Og hvordan sikres det bedst? Det gør det blandt andet gennem velfungerende vuggestuer og børnehaver, en stærk folkeskole og gratis uddannelse i verdensklasse.
Gennem et stærkt fællesskab får flest mulig de ressourcer det kræver, at blive et selvstændigt handlende individ, der kan udfolde sit liv i den retning man ønsker.
Offentlige institutioner kan ikke skabe lykke, glæde og uafhængighed. Det er op til den enkelte selv.
Men skruer vi samfundet sammen på en solidarisk måde, kan vi skabe de bedste forudsætninger for, at så mange som muligt får muligheden.
Det er ægte liberale værdier, der har været ledetråden i venstrefløjens politiske arbejde gennem generationer. Og det er også ledetråden for regeringen.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,19. marts 2012,I artiklen ’Liberal tænketank er den røde regerings nye blå væbnere’ i Information 15. marts interviewes socialdemokraternes politiske ordfører Magnus Heunicke om CEPOS’ rolle i dansk politik.
9791,/debat/2012/06/laeserbreve-14,Læserbreve,Informations Webredaktion," Følg reglerne, Ryanair
Ole Christensen, MEP (S)
Europa-Parlamentet vedtog i april en række regler, som blandt andet er målrettet flyselskaber, der forsøger at minimere omkostningerne til social sikring. Tidligere har et flyselskab i eksempelvis Irland, som også flyver til og fra andre lande, kunnet registrere sine ansatte i det land, som var billigst i forhold til social sikring.
Det er slut nu. Nu skal man vælge den base, hvor personalet bor og begynder og slutter deres arbejdsdag. Reglerne betyder øgede udgifter for Ryanair. Men ifølge et opslag på selskabets interne hjemmeside vil selskabet trække de forhøjede sikringsbidrag fra de ansattes løn. Der er tale om et beløb på op til 80.000 kroner om året.
Det kan jo ikke nytte, at vi laver nogle regler, som skal beskytte folk, og Ryaniars direktør Michael O’Leary så tilsyneladende vil lave sine egne regler. Det, synes jeg, er helt uhørt. Derfor har jeg henvendt mig personligt til Kommissionen for at høre deres reaktion på sagen.
Bankerne må selv betale
Jens Joel, europaordfører (S)
Krisen har kostet de europæiske skatteydere ufattelige summer, fordi staterne skulle redde bankerne efter år med uansvarlige spekulationer. Den situation må vi ikke komme ud i igen. Derfor er det positivt, at der er europæiske initiativer undervejs, der vil sikre, at bankerne i fremtiden selv må samle regningen op, hvis de handler uansvarligt.
For det første har Kommissionen krævet, at bankerne opretter nationale bankredningsfonde, således at finansverdenen kan redde sig selv fra fallit.
For det andet vedtog et enigt ministerråd, at bankerne i Europa fra næste år skal have næsten dobbelt så mange likvider i reserve – altså, at de i højere grad skal være i stand til at dække de tab, de måtte lide, når de løber en risiko.
De to forslag vil sikre, at bankerne fremadrettet kan redde sig selv og hinanden.
Det er ikke rimeligt, hvis det endnu engang skal være de europæiske skatteborgere, der skal holde for, når bankerne handler uansvarligt.
Vi er forfulgt
Mehdi Ghashghaeizadeh, talsmand, afviste iranere, Sandholm Lejren
I Informations omtale 4. juni af Zenia Stampes besøg hos de sultestrejkende afviste iranske asylansøgere ved Center Sandholm fremgår det, at de strejkende mente, at de havde ret til asyl, fordi de har været i Danmark i så mange år.
Det er en misforståelse. Vi mener, at vi har ret til asyl, fordi vi er forfulgt af det iranske regime og derfor ikke tør vende hjem. Vi opfordrer hermed alle til at besøge os i vores telt ved Sandholm og høre vores historier.
LA hjælper også i bunden
Simon Emil Ammitzbøll, politisk ordfører (LA)
Liberal Alliances eneste svar på Danmarks økonomiske udfordringer er at give de rige flere penge, skriver Allan Nørgaard Andersen i Information 8. juni. Hvordan han er kommet frem til den konklusion, er mig komplet ubegribeligt.
Man skal ikke bruge mere end to minutter på Liberal Alliances hjemmeside, før man ser, at vi vil sænke skatten både i toppen og bunden, styrke konkurrenceevnen, skære den offentlige sektors bureaukratiske fedt væk og rydde ud i ubrugelige erhvervsstøtteordninger.
Det er rigtigt, at vi vil sænke marginalskatten, og det vil give de rigeste flere penge mellem hænderne, men det er sådan set bare en – ganske rimelig – sideeffekt.
Det egentlige formål med at sænke skatten er at gøre Danmark konkurrencedygtig igen og give alle danskere muligheden for at beholde broderparten af deres egne penge selv.
Sammenligner man de forskellige partiers politik, er det Liberal Alliances, som vil give de lavest lønnede flest penge i hånden.
SF er ikke visuel ’skiffy’
Ellen Miriam Pedersen, Valby
Når besøgende fra medierne tror, at science fiction (sf) kun vedrører visuelle medier og bliver konfronteret med sf som litterær metode, skrider vinklen nemt.
Det forekommer dog ufatteligt, at Katrine Hornstrup Yde til Fantasticon i Vanløse Kulturhus (6. juni) har interviewet forfatteren, oversætteren og lingvisten Stig W. Jørgensen og ikke har hørt, at science fiction som litterær metode på dansk forkortes sf. Science Fiction Cirklen, et af landets hastigst voksende forlag, var også til stede.
Betegnelsen sci-fi hører til i et univers, hvor alt handler om at fremvise fine maskiner og demonstrere, hvilken lykke for menneskeheden de i deres godhjertethed kan frembringe.
Når walisiske Jo Waltons roman Among Others med sin intertekstualitet og mange genrereferencer er fundet værdig til de amerikansk sf-forfatteres kollegiale pris, Nebulaen, er den sf, ikke ’skiffy’, som den lavere fællesnævner betegnes.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,12. juni 2012,"Jens Joel, europaordfører (S)"
8115,/debat/2013/02/laeserbreve-13,Læserbreve,," Nyt paradigme for vækst
Knud Vilby, Kastrup
Vi står i et paradigmeskift, og Dagbladet Information har en fantastisk chance for at blive det medie, der tegner den nye virkelighed. Det skrev jeg i kronikken 30. januar, og det håber jeg Informations redaktion vil diskutere og lade sig påvirke af.
I Information den 8. februar skriver Niels I. Meyer positivt om min kronik, men kritiserer, at jeg fremhæver at begge sider af problemet om vækst over for grøn omstilling skal med i journalistikken.
Det er ikke helt, hvad jeg skriver. Jeg understreger, at virkeligheden er forandret, fordi vi ved, at den materielle vækst ikke kan fortsætte. Det må og skal påvirke tænkning og journalistik på næsten alle områder fra indland til kultur og det internationale. Det er et udtryk for paradigmeskiftet.
Men desuden skrev jeg, at ethvert seriøst journalistisk medie pluralistisk skal afspejle modsætningerne i samfundet. Menighedsbladet har ingen berettigelse. Det ville være forkert, hvis Informations læsere aldrig havde hørt om Bjørn Lomborg.
Fra Washington til Nürnberg
Stephen Egede Glahn, Humlebæk
Under overskriften ’CIA-chefer taler ud’ giver Information den 7. februar ordet til tre tidligere topfolk i CIA under Bush/Cheney. Man giver således ordet til tre håndlangere for forbryderiske topfolk, der i de onde år fra 2000-2008 havde magten iWashington. Da det er en menneskeret at forsvare sig selv, forsvarer de naturligvis brugen af den tortur, de selv har stået for, ligesom Nazitysklands topfolk naturligvis også forsvarede sig selv og deres metoder ved Nürnbergprocessen.
Bedre psykiatri i Hovedstaden
Nina Berrig (K) og Finn Rudaizky (DF), medlemmer af Region Hovedstaden
»Direktionen er for lidt interesseret i, hvad der rent faktisk sker ude på de psykiatriske centre«. Det er konklusionen på en rapport af ledelsesproblemer i Hovedstadens Psykiatri, der blev foretaget efter mange overmedicineringer af psykiatriske patienter. Et flertal i Region Hovedstadens psykiatriudvalg nægtede, at Regionsrådet skulle drøfte sagen. Heldigvis trådte regionsformand, Vibeke Storm Rasmussen, (S) i karakter. Hun underkendte sit eget flertal i psykiatriudvalget og fulgte de konservative og Dansk Folkepartis forslag om en bred politisk løsning på ledelsesproblemer og overmedicinering.
Samtlige partier har holdt fællesmøder om problemerne. Fremover skal der tages afsæt i patientens ønsker. Patienterne skal opleve sammenhængende og velkoordinerede forløb. Med hensyn til analysen af direktionens mange begrænsninger nåede vi frem til enighed om forskellige ledelsesinitiativer, og at psykiatridirektionen skal være dialogorienteret, nysgerrig og have patienten i centrum. Det er centralt, at der sikres en opfølgning på visionerne for fremtidens psykiatri.
Vi er glade for at se, at tendensen i dag er, at vi skal styrke de psykiatriske centre og dermed patienternes behandling. Det er den rigtige løsning for borgerne. Vi er også glade for at notere os, at der ikke længere er nogen som tror på, at man bare kan ansætte flere direktører, og så får patienterne det automatisk bedre. Måske er også andre partier glade for, at de konservative og DF gjorde oprør. Men, de siger det nok ikke højt. Specielt ikke i et valgår.
En aktivistisk udenrigspolitik
Leif Mentzel, København
Vi har ikke hørt meget til vores udenrigsminister Villy Søvndal (SF). Forhåbentlig er der ingen forbindelse med navnet og dvaletilstanden! Så kære Søvndal, kom nu ud af busken, og lad os føre en mere aktivistisk politik på området. Lige foran dig ligger et par gode emner til SF‘s venstreben.
Guantanamofængslet på Cuba, som efter 11 meget lange år stadig ikke er lukket. Du kunne samtidig give håndslag på, at vi godt vil modtage enkelte tidligere kombattanter, som man har svært ved at finde lande til. Et andet godt emne at få optøet er de dybfrosne forhandlinger mellem Israel og Palæstina til fordel for en tostatsløsning. Så der er ikke noget at vente på. Lad os nu se, hvad du og SF står for.
Frie skoler er ikke fjenden
Ebbe Lilliendal, landsformand i Dansk Friskoleforeningen og Kurt Ernst, formand i Danmarks Privatskoleforening
Ceveas analysechef Jens Jonathan Steen skriver i Information den 30. januar, at De Frie Grundskoler har erklæret talkrig. Faktisk var det Cevea, der i begyndelsen af dette år lancerede en talfikseret analyse under overskriften ’De forkælede privatskoler’. Analysen er siden blevet pillet fra hinanden af forskellige medier og fagfolk, herunder DR’s Detektor. Jens Jonathan Steen indrømmer da også i Information, at det ikke er muligt at sammenligne indtægter og udgifter for folkeskoler og frie grundskoler. Så langt, så godt.
Vi vil gerne fortsætte med at diskutere De Frie Grundskolers bidrag til skoleudviklingen i Danmark, herunder social ansvarlighed, som vi er ekstremt optaget af. Men præmissen må nødvendigvis være, at det sker på baggrund af sagligt materiale, som ikke favoriserer, politiserer eller manipulerer.
Ceveas forslag om at lave taxameterordninger for de frie grundskoler vil de facto reducere forældrenes muligheder for at benytte det frie skolevalg. Så hvis hensigten er, at flere elever skal gå i de frie grundskoler, vil effekten være den stik modsatte. Det vil være godt for debatten at nå frem til en anerkendelse af, at de frie grundskoler ikke er fjenden, men en skoleform, som bidrager og også tager de tunge opgaver på sig, fordi vi naturligvis ser os som en del af den samlede danske grundskole.
Tilsvining er blevet kutyme
Ole Kløcker, Frederiksberg
I sagen omkring Lars Hedegaard tales der om politibeskyttelse af samme. Det rejser spørgsmålet: Kan den enkelte nu forvente, ligegyldigt hvor perfidt og obskønt man opfører sig overfor andre, privat som offentligt, at samfundet opretter døgnbevogtning, etc. af samme person?
En del personer er således allerede under politibeskyttelse, fordi de ikke kan eller vil styre deres misholdninger eller nedværdigende udtalelser. At fornærme, tilsvine og nedvurdere andre befolkningsgrupper er efterhånden i visse kredse blevet kutyme, men hvor langt skal det almene samfund undgælde herfor?




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",4.0,11. februar 2013,Leave this field blank 
12685,/debat/2011/02/aldring-aldrig-livet,Aldring – aldrig i livet!,Margit Melichar Andersen," Hvor sygt er det lige, at vi ikke kan tage, at vi ældes? Vi fornægter vores natur - at vi glider ud af arbejdslivet, bliver gamle og dør. Vi fornægter det så meget, vi kan både privat og i det offentlige rum. Også på regeringsniveau benægter man, at vi ældes og svækkes. Det er kærkomment, når efterlønnen skal afskaffes og pensionsalderen hæves. Det næste må vel så blive, at vores fødselsattester fremskrives.
»En 61-årig er ikke gammel på samme måde som for en generation siden. En 61-årig er da slet ikke gammel«, sagde statsministeren i sin nytårstale. Han overgås kun af Mandag Morgens tillæg, Sund aldring, hvor man finder udtryk som »Afskaf alderdommen!«. Det er den store generation af ældre, man bejler til, eller rettere man bejler til deres fysiske aktivitet, som her stort set er lig sundhed. De ældres kroppe er mere »funktionsduelige« og »velfungerende« end tidligere. Og hvorfor så denne bejlen? Jo, de ældre skal blive »en ressource« for samfundet. Vi skal undgå »kompetencespild«. På arbejdsmarkedet forstås.
I samme tillæg kan man se, at der i EU-regi bruges milliarder til forskning i at bremse alderdommen. Det ser ud til, at der virkelig er penge i at bilde ældre ind, at de ikke er ældre, også selv om de nærmer sig de hundrede.
Kan man sådan bremse alderdommen? Det er dog stadig sådan med biologien, at hormonerne ikke har hørt om alle de der sundhedsfiksfakserier. Hormonbalancen ændrer sig automatisk, når vi har krydset 50års-grænsen. Det medfører drastiske fysiske og mentale forandringer.
Kunstige hormoner kan ikke forandre det faktum, at hormonbalancen har ændret sig. At vi har levet de der 50-60 år. At dem, vi har fulgtes med gennem årene - i offentligheden såvel som i det private - begynder at dø. Dét forandrer vel et menneske.
Aldersskam
Selv om ens fysiske sundhed gør, at man bliver hundrede år, siger det intet om ens generelle livskvalitet. Den afgøres nemlig i høj grad af, hvordan det aldrende menneske opfattes af andre. I nogle kulturer mødes et ældre menneske stadig med en helt naturlig respekt, der gør det lettere at bevare værdigheden, efterhånden som aldringen sætter ind. I vores kultur bliver vi manipuleret til at fornægte, undskylde, ringeagte og skamme os over alderdom. Vi presser hinanden til fornægtelsen.
Den eneste grund til, at politikerne overhovedet gider beskæftige sig med 'ældre', er, at de store årgange er for dyre for samfundet, når de bliver gamle. Ældre, syge og specielt mentalt syge er kun synlige for politikerne, når de truer med at tømme samfundets lommer og sætte velfærden under pres. Når de gør det umuligt at lukke øjnene for det grimme.
Men hvis der i hverdagen var ganske almindelig respekt for ældre, og hvis man tog stress alvorligt, så ville der vel også være flere, der af sig selv blev på arbejdsmarkedet lidt længere.
Ulykkelige oldinge
Som gammel skal man pakke sin tynde, flytbare, plettede, rynkede hud ind, plastikoperere den eller puste den op med Botox. Man kan også forsøge sig med 'ungdommelig' hyperaktivitet. Alt sammen for at fjerne alderdommens spejl. »Jeg kan ikke blive gammel! Jeg kan ikke dø!« står der næsten skrevet i panden på den slags mennesker.
Faktisk er det forbudt at bruge ordet gammel. Folk er i stedet 'unge ældre' og 'alderspiloter'. Betegnelsen gammel er reserveret til de 80-100 årige, selv om hovedparten af os er døde inden. I Danmark er gennemsnitslevealderen 78 år, og selv om vi skulle nærme os Japan - det sundeste land med den højeste levealder - så er det altså nogle ganske få år, der kan lægges oveni. Kun 40.000 af 127,1 millioner japanere bliver mere end 100 år. I Danmark er tallet ca. 1.000.
I Japan bliver kvinder gennemsnitlig 84 år, mænd 78. Det lave tal for mænd skyldes, at mange begår selvmord, når de mister deres arbejde. Desuden er det meget dyrt for den enkelte at være syg.
I det lys kan det undre, at japanernes lange levealder gør landet til et ideal i ældredebatten. Men om det virkelig er et sandt ideal, afhænger nok af øjnene, der ser. Det har Suzanne Brøggers fru Z i bogen Jeg har set den gamle verden forsvinde - hvor er mine øreringe også øje for. »I Japan kan man se oldinge halse rundt i sneakers med bagvendt kasket, jaget af angst for at blive sat ud i bjergene for at dø,« siger hun. Herhjemme kan man skifte bjergene ud med plejehjem, der både er økonomisk og menneskeligt nedprioriterede.
Som ældre i Danmark kan man naturligvis spille russisk roulette og håbe på, at man pludselig falder stendød om - midt i Botox og bungy jump. Men på den anden side ville det så være dumt at have ofret for mange tanker på alderdom og død.
Livtag med fordommene
Hvad gør vores stræben efter evig ungdom egentlig ved os? Psykiater Birgit Petersson, lektor ved Institut for Folkesundhedsvidenskab, er ikke i tvivl om, at den er usund. Hun advarer direkte mod fornægtelsen af vores natur: »Det er ydmygende for mennesker, at man bliver nødt til at lave sig om for at blive accepteret«, fastslår hun.
Derfor kunne man passende vælge at tage livtag med den syge holdning til aldring. Måske kunne også unge mennesker bibringes en forestilling om, at man kan ældes værdigt og med almindelig ynde. I dag er selv de yngre årgange på Botox-sprøjten.
Et mindre livtag kunne begynde i sproget. På tv2.dk citeres overlæge Flemming Lauritsen fra Hamlet Privathospital f.eks. for at sige, at »mange patienter får Botox for at komme til at se lige så unge ud, som de føler sig«. Kan det passe, at en 68-årig føler sig ung? Er det ikke det samme som at sige, at der ikke er foregået noget mellem ørerne på vedkommende i løbet af livet? Griber vi ikke bare til den slags floskler, fordi vi ikke har udviklet et positivt sprog, der kan beskrive de gode stunder, man oplever som ældre?
Man skal passe på med sproglig dovenskab, for sprog griber ind i vores liv.
Det kan selvfølgelig også skyldes, at vi er indkodet en fordom om, at en normal 68-årig er affældig, småsenil og hjælpeløs. En forestilling, vi må distancere os fra?
Gammel og fyret
Et nødvendigt livtag bør tages på arbejdsmarkedet. Her diskrimineres de ældste, og det kan næppe benægtes, at det hænger sammen med en udbredt ringeagt for ældre. Ældre fyres først, når der skal strammes op i økonomien. Selv Djøf'ere og HK'ere i statens tjeneste, selv om regeringen har meldt ud, at flere ældre skal blive på arbejdsmarkedet.
Det er underligt, at den ene ræv ikke kan kende den anden: Statsministeren angiver økonomiske grunde til at beholde ældre i arbejde. Cheferne i stat og kommune synes måske, det er en god idé, bare ikke i deres butik.
Som kvinde og ansat i medierne behøver man ikke være særlig gammel, før aldersdiskriminationen rammer. Den 51-årige tv-vært Miriam O'Reilly på BBC blev fyret, fordi hun blev dømt for gammel og rynket til at have seerappel. Men hun tog livtag med fordommen! Hun afviste den Botox-behandling, hun blev opfordret til at tage og gik i stedet i arbejdsretten. Hun vandt.
I samme anledning kunne man i DR's Aftenshowet høre de to tidligere tv-værter Trine Sick og Line Baun Danielsen  give udtryk for, at også de røg ud pga. alder, mens de mandlige tv-værter godt kan være ældre. Ledelsen havde ifølge de to kvinder sørget for at pakke fyringen ind, så intet kunne bevises. Innovative omstruktureringer kan let gøre den slags uigennemskueligt.
Tænk om vi havde et samfund, hvor et menneskes agtelse ikke havde med alder at gøre.
Margit Melichar Andersen er Cand.mag., forhenværende lektor i dansk og fransk.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",7.0,17. februar 2011,"I Japan bliver kvinder gennemsnitlig 84 år, mænd 78. Det lave tal for mænd skyldes, at mange begår selvmord, når de mister deres arbejde. Desuden er det meget dyrt for den enkelte at være syg."
7584,/debat/2013/05/aaben-debat-skabe-ansvarlig-forskningspraksis,Åben debat skal skabe ansvarlig forskningspraksis,Lise Wogensen og Mogens Kilian," Det skaber opmærksomhed, når forskere bliver grebet i bevidst snyd. Der er imidlertid langt mellem de forskere, der forfalsker, plagierer eller opfinder resultater. Men det er forståeligt, at det er de farverige skandaler, som popper op i mediebilledet, når man taler om universiteternes arbejde med at sikre den videnskabelige redelighed og integritet.
I den videnskabelige verden er det kendt, at de få forskere, der af en eller anden grund vil snyde, også gør det – uafhængigt af kontrolsystemer. Men der kan gøres meget for at sikre, at snyderiet bliver afsløret, og eventuelle skader bliver begrænset. Vejen frem er åben dialog omkring opnåede forskningsresultater, synlig tilstedeværelse af mentorer og klare procedurer, når en mistanke er rejst.
Aarhus Universitet gennemførte i efteråret 2012 en rundspørge på det sundhedsvidenskabelige hovedområde ’Health’. Den viste, at mange både yngre og ældre forskere er usikre på, hvordan de skal håndtere mistanke om uregelmæssigheder i forskningsmiljøet. Det handler for eksempel om, hvem man kan spørge, og hvor man kan søge vejledning, hvis der er tvivl om forskningsmæssige aktiviteter. Derfor har Health sat sig for at udvikle et sæt retningslinjer og standarder for ansvarlig forskningspraksis. Standarderne skal operationalisere de vigtige intentioner, der findes i de internationale konventioner og aftaler på området, så man kan anvende de korrekte principper i ens egen forskningshverdag. Helt konkret angiver standarderne blandt andet, hvornår man med rimelighed kan deltage som forfatter til en videnskabelig artikel, hvordan man fører sin protokolbog, og hvilke krav der er til indsamling, behandling og opbevaring af forskningsresultater.
Øget pres
I hele verden bliver forskere presset fra mange sider af et stigende krav til en konstant produktion af nye og spændende resultater og til at øge antallet af publicerede artikler i de bedste videnskabelige tidsskrifter. På universiteterne er forskernes publicerede resultater afgørende for deres karriere, og for mulighederne for at skaffe midler til finansiering af den fortsatte forskning. Medvirkende til dette pres er også de årlige offentlige registreringer af publikationer, som har en direkte konsekvens for de midler, universiteterne får tildelt fra staten. Tilsvarende er der i industrien en direkte sammenhæng mellem gode forskningsresultater og virksomhedens økonomiske succes.
Også befolkningen har en naturlig interesse i ansvarlig forskningspraksis og har krav på, at forskningen er troværdig, både som forbrugere og som skatteydere. Som borger er det naturligvis helt afgørende, at den sundhedsvidenskabelige forskning ikke fører til risiko for livsfarlig behandling på grund af videnskabelig uredelighed. Interessen deles med bevillingsgiverne, som har krav på, at de projekter de støtter økonomisk også generer korrekte resultater.Forskerne har brug for den tryghed, der ligger i, at man helt ned i detaljen ved, hvad der er rigtigt og forkert – også hvad angår de rent administrative dele af forskningen. Og alle forskere vil nyde godt af, hvis kravene til lange publikationslister kan komme ned på et mere realistisk niveau, så man kan klare sig i den akademiske verden med alene at figurere på de artikler, man reelt har ydet et væsentligt akademisk bidrag til.På Aarhus Universitet vil vi ikke nøjes med at skrive standarder. Vi vil støtte, at yngre forskere får de gode principper ind fra første dag i deres forskerkarriere. Derfor vil undervisning i ansvarlig forskningspraksis blive del af uddannelserne allerede på bachelorniveau, og vi arbejder på at finde en model for, hvordan adgangen til rådgivning hos erfarne forskere, som kan fungere som vejledere omkring netop dette aspekt, bliver mere smidig. Den altdominerende idé er, at de ovennævnte tiltag og den kommende diskussion vil sætte spørgsmålet om ansvarlig forskningspraksis på dagsordenen. Ønsket er, at diskussionen skal fremme en inspirerende og sandhedssøgende forskningskultur, hvor bevidstheden om ansvarlig forskningspraksis bliver en naturlig del af de daglige aktiviteter.
 
Lise Wogensen, prodekan for Forskning og Talent og Mogens Kilian, professor ved Institut for Biomedicin ved Health, Aarhus Universitet
",0.0,2. maj 2013,"I hele verden bliver forskere presset fra mange sider af et stigende krav til en konstant produktion af nye og spændende resultater og til at øge antallet af publicerede artikler i de bedste videnskabelige tidsskrifter. På universiteterne er forskernes publicerede resultater afgørende for deres karriere, og for mulighederne for at skaffe midler til finansiering af den fortsatte forskning. Medvirkende til dette pres er også de årlige offentlige registreringer af publikationer, som har en direkte konsekvens for de midler, universiteterne får tildelt fra staten. Tilsvarende er der i industrien en direkte sammenhæng mellem gode forskningsresultater og virksomhedens økonomiske succes."
3638,/debat/leder/2014/11/miljoekamp-miljoehad,Miljøkamp og miljøhad,David Rehling," Miljøet – det er da noget, som alle vi danskere er enige om at forbedre, ikke sandt? Åh, jo – og måske alligevel ikke. SR-regeringen fører ikke nogen offensiv miljøpolitik. Socialdemokraterne og Radikale Venstre er de seneste tre år lusket baglæns fra de markante miljøpositioner, som de to partier tidligere har indtaget, senest i socialdemokraten Svend Aukens tid som miljø- og energiminister 1993-2001.
Måske har SR-regeringen troet, at den kunne købe sig husfred med de borgerlige partier. Det er en naiv vildfarelse.
Den borgerlige blok – anført af Venstre – fremlagde i sidste uge to valgoplæg, der er frontalangreb på natur og miljø: I tirsdags foreslog de borgerlige en plan for flere svin i Danmark, mere gylle, mindre miljøbeskyttelse og »retningslinjer imod overimplementering af EU-regler«.
Og fredag kom så et borgerligt forslag til endnu et motorvejsorgie i Danmark – blandt andet med en helt ny motorvej sammenfaldende med den historiske hærvej på den jyske højderyg. Pudsigt, men rammende kom DR’s P1 til at omtale projektet som »hærværksmotorvejen«.
Det borgerlige hærværk og SR’s knæfald bliver komisk stillet til skue af et skænderi mellem Venstre-politikere og den tidligere socialdemokratiske minister Karen Hækkerup, der nu er ansat som direktør i lobbyorganisationen Landbrug & Fødevarer.
Karen Hækkerup søgte ved sin tiltræden at dække sin ryg ved at erklære, at den nuværende socialdemokratiske regering er bedre for landbrugets erhvervsinteresser, end den forudgående Venstre-ledede regering var. Er udsagnet sandt, kan det læses som en frygtelig tilståelse fra Hækkerup, der i 2013 var socialdemokratisk fødevareminister. Måske gjorde hun sig allerede den gang lækker for landbrugslobbyen.
Et tankevækkende bud på forskellen mellem de to regeringers politik er i dagbladet Politiken givet af Venstres miljøordfører, Henrik Høegh, der var Venstres fødevareminister 2010-11. Høegh forklarer forskellen mellem den gang og nu således:
»Hele Folketinget var i en situation, hvor miljø stod højere på dagsordenen. Det er skubbet i baggrunden nu.«
Høeghs forklaring fortjener at blive læst to gange. Den er nøglen til forståelsen af miljøets stilling forud for det kommende folketingsvalg: SR er på tilbagetog; Venstre og Venstres forbundsfæller støder offensivt frem. Ikke for miljøet, men imod det.
Når politikere fører kampagne mod miljøet, skyldes det selvsagt en antagelse om, at det er der stemmer i. Vælgerfolket antages at mene, at miljøhensyn er noget, der hører de forudgående årtier til. Nu handler det om vækst, vækst – sådan som raske folk lavede den tilbage i de ubekymrede 1960’ere.
Lidt fagre ord kan de borgerlige da godt kransebinde om deres vækstprojekter. Venstre bedyrer, at de nye motorveje skal laves uha, så skånsomt som gørligt. Men at vejene efter al international erfaring bare skaber ny trafik, der skaber nye trafikforstoppelser og nye behov for veje – åh ja, den tid, den sorg.
Og hvordan det stemmer med målsætningen om, at Danmarks trafik i 2050 skal være kultveilte-neutral, det behøver vi ikke at bekymre os om, forsikrer Venstres trafikordfører, Kristian Pihl Lorentzen: På det tidspunkt har vi jo forureningsfri brændstoffer – ganske vist ud fra en teknologi, som ikke er inden for praktisk rækkevidde, og som rummer en række problemer, bl.a. om afgrøder, der kunne spises, men i stedet går til brændstof.
Modsat, når fagkyndige henviser til, at de nuværende trængselsproblemer på motorvejene kan klares med roadpricing, svarer Pihl Lorentzen, at det forudsætter en teknologi, som vi slet ikke kan være sikre på. Uanset at sagkundskaben siger, at den allerede er tilgængelig.
I USA har højrefløjen drevet sin væksttilbedelse til et egentligt miljøhad: Nu skal rigtige mænd bare køre på og ikke høre på mere vrøvl. Det er undertoner, der også anes andre steder. Herhjemme er det langt fra givet, at vælgerne er villige til at bortvælge miljøet.
Men SR-regeringen ville stå meget stærkere i sin appel til den langsigtede miljøfornuft, hvis SR-partierne også havde fulgt den fra dag til dag i deres regeringsår.
",4.0,1. december 2014,"Lidt fagre ord kan de borgerlige da godt kransebinde om deres vækstprojekter. Venstre bedyrer, at de nye motorveje skal laves uha, så skånsomt som gørligt. Men at vejene efter al international erfaring bare skaber ny trafik, der skaber nye trafikforstoppelser og nye behov for veje – åh ja, den tid, den sorg."
9894,/debat/2012/05/laeserbreve-3,Læserbreve,Informations Webredaktion," Lad børn om at lære selv
Lotte Secher, Aarhus
Der er også pædagoger, som gør andet end at drikke kaffe. Der er meget, børn skal lære i de første år af deres liv. Det mest grundlæggende er selvdannelsen – det at opdage, udfolde og udvikle sine potentialer som menneske.
Det kan de kun gøre i samspil med andre mennesker. Derfor er der pædagoger, som lægger hovedvægten i deres arbejde på samspillet med børnene, og på at støtte det enkelte barn i at blive klogere på sig selv og sin omverden. Som taler med barnet, fordi de interesserer sig for det – ikke fordi de vil lære det sprog.
De erfaringer, børn gør sig i disse første år, er afgørende for deres mod, vilje og evne til at kaste sig ud i livet, til at lære, til at arbejde, til at glæde sig og til at bære mulige sorger.
Hvis pædagoger og forældre støtter børnene, og ikke forstyrrer dem med egne planer og skemaer, bliver børnene selvberoende og tilpas i livet. Det vil bryde negativ social arv og færre børn vil skulle i specialinstitutioner. Der vil være større lærelyst, og flere bliver gode forældre for den næste generation.
Privatisér ikke skatten
Simon Emil Ammitzbøll, politisk ordfører (LA)
Hvis man bestiller en håndværker til at udføre et stykke arbejde og betaler ham mere end 10.000 kroner kontant for opgaven, men han betaler ikke skat og moms af pengene, er det så køberens ansvar at inddrive pengene til Skat?
I Liberal Alliance går vi ind for privatisering af mange ting, men ikke når det gælder inddrivelse af skatter og moms, som regeringen og Enhedslisten lægger op til.
Det er en myndighedsopgave at sørge for, at borgere og forretningsdrivende betaler deres skat. Vi skal ikke have privatpersoner til at rende rundt og lege politimand og sørge for, at virksomheder overholder loven.
Det er et skråplan, og Advo-katrådet har også advaret mod at gøre op med helt fundamentale retsprincipper. Desværre blæser regeringen både på eksperterne og danskernes retssikkerhed i kampen mod sort arbejde.
Den nye tids dagsorden
Robert Refby, Vanløse
19. maj bragte Information en artikel med beskeden om, at Karl Marx ikke er død, og hans biografi genudgives på Informations Forlag. I samme avis var der en artikel om The end of Leader-ship, fra en professor, der hidtil har været leverandør af, og hyldet, teorier om moderne lederskab, men som nu er blevet klogere. Og yderligere var der en artikel om Europas krise mobiliserer de intellektuelle.
Svaret på disse tre artikler må være indlysende; en invitation til vore intellektuelle til at sætte moderne tids dagsorden: Socialisme og demokrati på arbejdspladsen.
I fængsel med de gamle
Thure Barsøe-Carnfeldt, Dronninglund
Tiden er inde til, at vi gamle vrisne borgere i Danmark hjælper med til at ordne økonomien:
Tap alle pensioner for den skat, som de ellers skal betale ved udbetaling af pensionen. Det vil give mere end 150 milliarder kroner til den slunkne statskasse. Og sæt så pensionisterne i arresterne og de kriminelle på plejehjem.
Pensionisterne vil herefter få omgående nødvendige læge- og tandlægebesøg, og være overvåget døgnet rundt og få omgående hjælp, hvis denne er ønsket. De vil få bad, blive luftet dagligt og få tre daglige måltider.
De vil have daglig adgang til bibliotek og til en præst, og hver pensionist vil have tv og alle nødvendigheder på rummet. Der vil være en tilsynsførende myndighed og en ansvarlig daglig leder hvortil man kan klage over manglende omsorg.
De kriminelle vil så til gengæld få lov til at sidde alene, blive glemt på toilettet eller i sengen, få kold mad, blive fejlmedicineret og i det hele taget passe sig selv imedens robotstøvsugeren bryder stilheden og de soner deres brøde.
Vækst i Europa
Jens Joel, MF (S)
I disse dage træffes afgørende politiske beslutninger om EU’s kriseexit. Alt for længe har Europa været i økonomisk skyttegravskrig mellem støtter af Merkels sparekurs og modstanderne af finanspagten.
Den modsætning skal overvindes. Med valget af Hollande er der for alvor skabt momentum for en sund og balanceret krisepolitik. Som i Danmark, hvor strukturreformer og investeringer i nye arbejdspladser går hånd i hånd.
Nu skal der kød på hensigts-erklæringerne. Finanspagten skal suppleres med en vækstpakke. EU’s ubrugte strukturmidler skal overføres til bekæmpelse af ungdomsarbejdsløshed.
Der skal rejses nye penge til investeringer i infrastruktur via projektobligationer, vi skal have en plan for forbedring af det indre marked og om muligt tildele den Europæiske Investeringsbank en mere aktiv rolle for at skabe nye arbejdspladser.
De første skridt mod en ny, vækstorienteret krisepolitik i EU er taget.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,26. maj 2012,"Pensionisterne vil herefter få omgående nødvendige læge- og tandlægebesøg, og være overvåget døgnet rundt og få omgående hjælp, hvis denne er ønsket. De vil få bad, blive luftet dagligt og få tre daglige måltider."
7039,/debat/2013/07/laeserbreve-5,Læserbreve,," 
	Ny reform af partistøtten

Erik Dühring, Ballerup

	Kristian Jensen (V) er bekymret over, at borgerlige vælgere via fagforeningskontingentet er tvunget til at støtte arbejderpartierne.

	Fagforeningernes økonomiske støtte kan dog ikke måle sig med, hvad de borgerlige får fra erhvervslivet – selv hvis man regner den indirekte støtte med. Tænk på kunderne i Bilka, Føtex og Netto, der via Mærsk støtter de borgerlige partier. Det er mange, mange tusinde, der ikke stemmer borgerligt, der således giver ufrivillige bidrag til modstanderne.

	Fagforeningerne arbejder trods alt i medlemmernes interesse – også de borgerlige medlemmers – mens støtten fra de nævnte firmaer ikke kommer kunderne til gode – bortset fra de få, der er aktionærer.

	Det er på tide, at der bliver set på loven omkring partistøtte. Også så man kan komme den legale svindel til livs, der sker via pengeklubberne, og som Information beskrev 17. juli.

	De konservative modtog op til sidste valg mest i støtte, men fik kun sølle otte mandater. Så et andet spørgsmål er, om støtten over hovedet hjælper.

	Frihed til at vælge halal (fra)

Bashy Quraishy, Secretary General i European Muslim Initiative for Social Cohesion

	Det er både dumt og unødvendigt, at nogle kommuner har besluttet kun at servere halalslagtet kød i børneinstitutionerne.

	Danske børn med ikkemuslimsk og ikkejødisk baggrund har al mulig ret til at spise, hvad de ønsker eller er godt for deres helbred. Fortalere for de etniske og religiøse mindretals rettigheder i denne sag bør ikke trampe på andres rettigheder. Respekt og religiøse overvejelser skal gå begge veje.

	Det grundlæggende spørgsmål i debatten bør i stedet være, om kommunerne og den enkelte institution kun skal lave én type mad til alle børn, eller om der skal være valgmulighed.

	Jeg mener, at det er en pligt for kommunerne at sørge for, at børnene ikke nægtes de fødevarer, de ønsker at spise, er vant til at spise og som opfylder deres kulturelle eller religiøse behov.

	Muslimer og jøder har ikke bedt om denne form for unødvendig beskyttelse. Hvad, de ønsker, er, at deres børn ikke får serveret svinekød. Hvad andre spiser, er deres eget valg.

	Jeg vil opfordre til, at kommunale myndigheder tænker sig meget grundigt om, før de træffer sådanne tåbelige beslutninger, da deres forkerte handling kun ødelægger skabelsen af et harmonisk samfund.

	Flere ledige giver ikke flere job

Ole Thorbek, Værløse

	Økonomiprofessor Michael Svarer udtaler i artiklen ’Økonomer fastholder jobeffekt af dagpengehalvering’ fra den 17. juli, at halveringen af dagpengeperioden har medført øget beskæftigelse.

	Men når en dagpengemodtager, der er ved at falde ud af dagpengesystemet, får et job, er der jo en anden person, der ikke får jobbet, og som derfor må gå arbejdsløs.

	Antallet af arbejdsløse falder dermed ikke med en eneste person, fordi dagpengeperioden er halveret. Den eneste effekt af halveringen er, at nogle mennesker mister deres eksistensgrundlag.

	Hvad er efter Svarers opfattelse formålet med det?

	Store problemer i dansk landbrug

Peder Agger, tidligere naturovervismand

	Carl Åge Pedersen, direktør i Videncenter for Landbrug, skriver i et læserbrev 17. juli, at mine udtalelser i artiklen om biodiversitet fra den 15. juli ’med al tydelighed viser, at diskussionen ikke er faglig men holdningsmæssig’.

	Det havde været rart, om han havde anført bare et enkelt eksempel på denne tydelighed.

	Hans påstand om manglende faglighed i debatten bliver til gengæld underbygget af hans egen ikke underbyggede men dog sandsynlige påstand, »at det, vi kalder landbrugsnatur, for mange danskere er det naturlige for Danmark.«

	Det, Carl Åge Pedersen åbenbart ikke forstår, er, at vi har den natur, der hører sig til det konventionelle industrialiserede landbrug. Dvs. landbrug med den gødning, de pesticider og de store maskiner, som det kræver.

	Og det er netop det, der er problemet.

	ADHD hører virkeligheden til

Bjørn Tving Stauning, Frederikssund

	Det er naturligvis meget skægt, at overlæge i blodsygdomme, Jens Peter Gøtze, finder fagligt belæg for at diagnosticere Emil fra Lønneberg som ADHD-patient. Det er dog samtidigt et væsentligt faktum, at patienten ikke eksisterer, men er en fiktiv figur fra skønlitteraturen.

	Jens Peter Gøtzes anklage går på, at læger og psykiatere er for rundhåndede med uddeling af Ritalin og derfor sygeliggør de raske krudtugler.

	De fleste – især dem, der ikke lige netop sidder med problemet – vil sikkert bakke synspunktet op. Når psykiatrien kan tolke Emil fra Lønneberg som ADHD-barn, må den være mildest talt inkompetent.

	Dette sidste skal jeg ikke udtale mig om, men prøv lige at flytte fokus.

	Den virkelighed, vi tilbyder vores børn, er ikke en fantasivirkelighed. Det er en yderst konkret verden, hvor børn fastholdes som junkier i kulturel analfabetisme med åndsinvaliderende computerspil, og hvor fysisk udfoldelse er en latent unødvendighed.

	Det kan godt være, at mange af os, der læser Information, har minder om at lege Robinson Crusoe, klatre i træer og få våde sokker, men vi har i mellemtiden skabt et helt andet samfund.

	Et samfund, som mange børn helt enkelt ikke kan tilpasse sig, hvorfor de bliver de dopede. Hvad skulle vi dog ellers finde på? Skyde dem?

	Sandheden om landbruget

Karen Thomsen, forhenværende landmand, Nørre Nebel

	I artiklen ’Biodiversiteten lider i Danmark’ siger viceformand i Landbrug & Fødevarer, Lars Hvidtfeldt, at »landmændene allerede gør en stor indsats for at pleje naturen, eksempelvis ved at grave søer og plante læhegn.«

	Sandheden er dog, at landbruget har sløjfet 50.000 vandhuller og udtørret 300 større søer. For hver km læhegn de planter, fælder de 10 km, ligesom 95 procent vandløbene i dag er lavet om til afvandingsgrøfter og kanaler. I Syd- og Vestjylland er vandløbene blevet omdannet til okkerfyldte render.

	Så meget for Lars Hvidtfeldts pleje af naturen.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,22. juli 2013,	Ny reform af partistøtten
6793,/debat/leder/2013/08/groenne-kant,Den grønne kant,Christian Ågård Bennike," 
	Debatten om Danmarks grønne fremtid er ved at udvikle sig til en skyttegravskrig mellem regering og opposition. Seneste udvikling kom søndag, da et lille, grønt røgsignal lettede fra tre af regeringens ministerkontorer: En simultant udsendt pressemeddelelse fra Fødevareministeriet, Miljøministeriet og Klima- og Energiministeriet bebudede en ny pulje på 800 mio. kroner i finanslovudspillet til natur, miljø og klima. Som man kan læse i dagens avis, er puljen reelt en skål peanuts: Over de næste fire år skal tre ministre dele 800 mio. – 66 mio. pr. minister pr. år. Ikke just noget, der »gør alvor af den grønne omstilling«, som pressemeddelelsens overskrift lød. Men puljen sender alligevel et vigtigt signal om, at regeringen gerne vil det grønne. Det er den seneste offensiv på den politiske slagmark om klima- og miljøpolitikken, der bliver stadig mere central og brutal.

	Det foreløbige dramatiske højdepunkt i den grønne krig indtraf tidligere på måneden, da klima- og energiminister Martin Lidegaard (R) lancerede regeringens længe ventede klimaplan. Planen, der er udformet som et omfattende samarbejde imellem syv ministerier, er seriøs, ambitiøs og velovervejet. Alligevel blev alle planenes 78 forslag prompte beskudt af tungt Venstre-artilleri. Lars Løkke Rasmussen kaldte planen »et rædselskatalog«, og partiets klima- og energiordfører, Lars Chr. Lilleholt, mente, at den indeholdt »meget at være bange for«.

	Episoden fik den tidligere formand for VK-regerings klimakommission, professor Katherine Richardson, til at kritisere den nuværende opposition i skarpe vendinger. »Come on. Man kan ikke være bange for en liste,« sagde Richardson til Information og kaldte oppositionens ageren for både »ukonstruktiv« og »politisk profilering«. De tænker mere på at fiske stemmer – ikke på at mindske den globale opvarmning, mente Richardson.

	Den grønne omstilling har ellers været et politisk konsensusområde siden 2008, hvor daværende statsminister Anders Fogh Rasmussen på Venstres landsmøde i Herning såede lysegrønne frø i Danmarks liberale parti. Men det er slut nu. De blomster er nu visnet, og Venstre og resten af oppositionen lugter klimablod.

	Med charme og præcision som en automatisk telefonsvarer gentager Venstre-politikerne nu deres fokusgruppeslogan om, »at det ikke må blive dyrere at være dansker«. Vi må ikke være »tossegrønne,« hedder det.

	Det minder mere om oliedryppende Texas-lobbyisme end om seriøs parlamentarisme, når landets største parti fremstiller det, som om Danmark er nødt til at vælge enten klima eller vækst. For der er ikke noget enten-eller. Klimahensyn og vækst er ikke modsætninger. Tværtimod kan klimainvesteringer på langt sigt være en vej til både eksport og arbejdspladser, som Martin Lidegaard hyppigt har pointeret.

	Oppositionens klimaskepsis er måske nok dårligt nyt for regeringens ambition om at lave brede aftaler om klimalov, ressourcestrategi og opfølgning på Natur- og Landbrugskommissionens anbefalinger. Men det kan meget vel være godt nyt for regeringens politiske profil.

	Man skal blot se 10 minutter af Mogensen & Kristiansen på TV 2 News for at lære, at moderne politisk kommunikation handler om at skabe ’kant’ til sine politiske modstandere – en kant, der viser, at der faktisk er forskel på dig og den anden. Alt for længe har et forvirret sammenrend af partier på den politiske midte udvisket kanterne i dansk politik, men nu er én af dem genoptegnet: den grønne kant.

	På klima- og miljøområdet er der vitterligt kæmpeforskel på rød og blå, og i det lys giver det mening, at regeringens nye peanutpulje fik god plads til at sole sig i mediernes weekendopmærksomhed. Det viser, at SSFR vil bruge den grønne kant.

	Og det bør regeringen også, for her er en unik mulighed for at fremhæve en markant skillelinje i dansk politik, samtidig med at Danmark rykker forrest i klimakompagniet og skaber nye, grønne arbejdspladser. Det ligner en win-win-situation, der er for god til at strande i skyttegravenes stillingskrig. Det er bare med at komme i gang.
",3.0,28. august 2013,"	Man skal blot se 10 minutter af Mogensen & Kristiansen på TV 2 News for at lære, at moderne politisk kommunikation handler om at skabe ’kant’ til sine politiske modstandere – en kant, der viser, at der faktisk er forskel på dig og den anden. Alt for længe har et forvirret sammenrend af partier på den politiske midte udvisket kanterne i dansk politik, men nu er én af dem genoptegnet: den grønne kant."
12559,/debat/2011/03/velfaerdsvaernepligt-hjaelpe-genfinde-faellesskabet,Velfærdsværnepligt skal hjælpe  os til at genfinde fællesskabet,Knud Aarup," Det er nu, der skal gribes ind, hvis velfærdssamfundet skal være andet og mere end en servicebutik, hvor folk kræver frit valg på alle hylder fordi de har betalt skat ved indgangen. Indgrebene skal være radikale, hvis velfærdssamfundet igen skal blive det fællesskab, det oprindeligt er tænkt som.
Flere tiltag er nødvendige. For det første er det bydende nødvendigt, at det civile samfund får en mere central placering i løsning af samfundets problemer.
For det andet skal man opgive tankegangen om det offentlige som en serviceleverandør.
For det tredje skal især de unge i langt højere grad opleve, at et velfærdssamfund ikke er noget, der kommer af sig selv. Det er noget, man skal kæmpe for.
Udviklingen er allerede på vej. Når rigtig mange - inklusive mig selv - er nyomvendte fortalere for en øget inddragelse af frivillige, når Frivilligt Forum holder deres kommende årsmøde under overskriften 'Er frivillige løsningen?', og når Dansk Erhverv iværksætter en kampagne for bedre vilkår for de frivillige organisationer, handler det alt sammen om forsøg på at ændre det civile samfunds betydning i løsning af samfundsmæssige velfærdsopgaver.
Der er tale om en ny samfundsmæssig tendens hen imod en bedre balance mellem stat, marked og civilsamfundet.
Staten skal holde afstand
På individplanet betyder det, at den enkelte i langt højere grad er begyndt at spørge: Hvordan kan jeg bidrage? Hvordan kan jeg gøre mig til deltager i noget, som er større end mig selv?
De frivillige organisationer kan registrere den udvikling i form af en stigende tilslutning, og sociologer taler om en stigende lyst til at sam-skabe - dvs. virke sammen med andre om noget fælles.
Der er ingen tvivl om, at vi er vidne til et moralsk-etisk paradigmeskift, som for rigtig mange mennesker signalerer et opgør med forestillingen om, at forfølgelse af egeninteresse er menneskets højeste mål. Mange er ved at genfinde kilden til det moralske ansvar for fællesskabet. Formuleret i kristne termer handler det om medansvaret for næsten.
Den drivkraft betyder, at civilsamfundet kommer til at spille en væsentlig større rolle i løsningen af velfærdssamfundets udfordringer fremover.
Hvis missionen skal fuldendes, er det imidlertid afgørende, at det nyvundne fokus på civilsamfundets betydning ikke fører til omklamring. Det civile samfund og dets organisationer skal genindtage deres uafhængige plads ved siden af de offentlige og private institutioner -det er ikke nok, at de blot er halehæng eller støtteben.
Det er afgørende, at nytænkning af relationerne mellem kommunerne og civilsamfundets institutioner - f.eks. selvejende institutioner som børnehaver o.l. - afspejler gensidig respekt og fælles mål om at øge mulighederne for at løse velfærdssamfundets problemer.
Jeg har i anden sammenhæng gjort mig til talsmand for, at kommunerne i stedet for som nu at kommunalisere og nedlægge de selvejende institutioner går i modsat retning og arbejder på at sætte de selvejende institutioner fri af kommunerne.
Den samme respekt for civilsamfundet gælder i forhold til rekruttering og organisering af de frivillige. Det må og kan ikke blive en offentlig opgave. Man skal tværtimod i langt højere grad indgå partnerskaber med de frivillige organisationer og lade dem varetage ansvaret.
Stop servicediskursen
En stærkere placering af civilsamfundets organisationer og af civilsamfundet forudsætter også et opgør med det offentlige som serviceleverandør. Selve begrebet er snævert knyttet til New Public Management som styringsform og indebærer en adskillelse mellem bestiller og udfører, indførelse af frit-valgordninger osv.
Det var Nyrup-regeringen, som i 1993 tyngede velfærdssamfundets yderligere ved at forstærke de liberale ideers rolle som grundlag for styring af den offentlige sektor. Det skete med initiativet Nyt syn på den offentlige sektor, hvor man introducerer begrebet 'offentlig service' - borgernes og erhvervslivets behov - som det centrale omdrejningspunkt for den offentlige sektor. Derved bliver måden institutionerne indrettes på et mål i sig selv i stedet for at være et middel til at opnå en politisk ønsket samfundsmæssig effekt.
Servicetankegangen understreges af den øgede anvendelse af brugerbestyrelser i serviceinstitutionerne, og siden 1994 har kommunerne måttet leve med en forpligtelse til at give borgerne serviceinformation. Det krav har i dag udviklet sig til bestemmelser om kvalitetskontrakt, udbudsstrategi og omkostningsberegning. For at overvåge den slags tiltag, er der udviklet flere portaler, f.eks. udbudsportalen og fritvalgsdatabasen. Og den centrale styrelse under socialministeriet ikke Socialstyrelsen men Servicestyrelsen. Alt sammen ændringer som endegyldigt har flyttet fokus fra samfundsborgeren til forbrugeren af velfærdsydelser.
Mixofobi
I de seneste 15 år er unge vokset op med et billede af velfærdssamfundet som en række serviceinstitutioner, som man har ret til at gå i, fordi man har betalt sin skat. Man behøver ikke tænke på andet end sin egen ret.
Sideløbende med den udvikling er vi i stigende grad begyndt at organisere os med ligesindede i delsamfund, der består af identiske individer og fællesskaber, der hverken har plads til at tage hensyn til dem udenfor eller til at klare de forskelligheder, som altid opstår i mellemmenneskelige relationer. Tilsammen har de to tendenser lagt kimen til det, Zygmund Bauman kalder mixofobi - angst eller modvilje til at indgå i sammenhænge med andre end dem, som ligner en selv.
Konsekvensen er, at vi mister evnen til at nå frem til fælles og delte meninger. Vi taber med andre ord muligheden for at skabe fælles aftale om, hvordan vi opfører os over for hinanden. Vi mister evnen til demokratisk dialog og dermed evnen til at betragte velfærdssamfundet som et fællesskab.
Velfærdstjeneste
For at imødegå en tiltagende mixofobi skal der udvikles nye sociale rum, hvor tværgående social læring kan medvirke til at genopbygge
fællesskabsfølelsen. Derfor foreslår jeg, at der indføres en generel pligt for alle til at yde fire måneders velfærdstjeneste i en af velfærdssamfundets institutioner, inden de er fyldt 25 år.
Velfærdstjenesten skal naturligvis tilrettelægges, så de unge kan komme hurtigt igennem uddannelsessystemet, men alle skal præstere en indsats. Som betaling for disse job foreslås et niveau svarende til SU. Herved gøres overgangen til livet som studerende også lettere.
De job, som skal varetages under velfærdstjenesten, findes ikke i dag. Da et af hovedformålene netop er at fremme den tværgående sociale læring, er det vigtigt, at jobbene oprettes der, hvor der er størst behov. Gennem aftjening af vel-færdstjeneste får de unge både en oplevelse af samfundets forskellige sociale sider og en konkret oplevelse af, at velfærdssamfundet er noget som forudsætter, at man bidrager personligt.
Velfærdssamfundet består af samfundsborgere og ikke forbrugere, og samfundsborgeren er netop kendetegnet ved at have pligter og rettigheder.
I arbejderbevægelsen er det traditionelt udtrykt som Gør din pligt, og kræv din ret. Velfærdssamfundet blev udviklet på baggrund af sociale værdier om lige muligheder for alle, retten til en uddannelse, retten til helbredelse, retten til forsørgelse og rimelige levevilkår og sågar retten til arbejde til alle. Men samtidig var der balance mellem pligter og rettigheder. Er man i tvivl, kan man bare læse Fremtidens Danmark fra 1945.
Læren fra dengang er fortsat vigtige kerneværdier i det danske velfærdssamfund. Det er på tide, vi genfinder kilden til den enkeltes moralske ansvar. Det er på tide, vi genopdager velfærdssamfundet som et fællesskab.
Knud Aarup er social- og arbejdsmarkedsdirektør i Randers Kommune og forfatter til bogen Frivillighedens Velfærdssamfund.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",36.0,11. marts 2011,"Der er ingen tvivl om, at vi er vidne til et moralsk-etisk paradigmeskift, som for rigtig mange mennesker signalerer et opgør med forestillingen om, at forfølgelse af egeninteresse er menneskets højeste mål. Mange er ved at genfinde kilden til det moralske ansvar for fællesskabet. Formuleret i kristne termer handler det om medansvaret for næsten."
9610,/debat/2012/07/laeserbreve-19,Læserbreve,Informations Webredaktion," Korsridderen Groess-Green
Hanne Helth, talsperson, 8. marts-initiativet
Den 29. juni skriver den seksualpolitiske korsridder Christian Groes-Green (CGG) fra Seksualpolitisk Forum – til lejligheden forklædt som adjunkt fra RUC – en kronik, der ligner noget, som Information har trykt mange gange før: Ingen lytter til, hvad de prostituerede lobbyister i Sexarbejdernes Interesseorganisation (SIO) ønsker.
SIO har ellers stor mediebevågenhed og ledes af en stærk kvinde, som CGG burde behandle værdigt. I stedet behandler han hende som et offer, ved at beskrive SIO som overset græsrodsmartyr.
CGG påstår også, at hverken Reden eller kvindebevægelsen lytter til de prostituerede. Hvad han ikke anerkender er, at begge arbejder tæt sammen med kvinder med prostitutions-erfaring, om end de er politisk uenige med SIO, der mener, at prostitution er et arbejde.
Vi mener, at prostitution er seksualiseret vold, da prostituerede udsættes for vold, drabsforsøg, grænseoverskridelser og voldtægt m.m. i et grotesk omfang.
I stedet for den årlige hetz mod Reden, der har 30 års erfaring med støtte til prostituerede, skulle CGG spise sin egen medicin: Lyt til de prostituerede.
Kæmper R forflygtningene?
Marie Schmidt, Hillerød
Regeringen er sammen med EL og LA ved at udarbejde en aftale om asylansøgeres skæbne. Der er intet i oplægget fra regeringen, der handler om at ændre selve vores asylpolitik i en mere human retning, altså i retning af, at give asyl til nogle af de mange mennesker, der i dag afvises i modstrid med bl.a. UNHCR’s vurderinger.
Tværtimod vil den foreslåede politik have den modsatte virkning. Hvis der altså overhovedet er nogen asylansøgere, der vil tage imod regeringens ’tilbud’, om at få mulighed for at bo og arbejde uden for centrene, mod til gengæld at skrive under på en accept af frivillig hjemsendelse.
Et lands civilisationsgrad afhænger af, hvordan det behandler sine mindretal. Politikerne undgår konsekvent at beskæftige sig med det faktum, at mange asylansøgere afvises, på trods af uhyrlige forhold i hjemlandet og anbefalinger om at give asyl fra UNHCR.
Der var to partier, der inden valget, lod til at ønske en mere human flygtningepolitik. Men hvis R virkelig er i stand til at forme regeringens politik, som vi har set i de forgangne uger, hvorfor gør de så ikke mere for at ændre asylpolitikken? Nu er der tilsyneladende kun EL tilbage at sætte sin lid til.
Endelig faldt ACTA
Rainer R. Lippold, København
Torsdag fejede EU-parlamentet ACTA-aftalen af bordet. Det er både en god og tankevækkende nyhed.
Tankevækkende, for herhjemme var SF’s Pia Olsen Dyhr som bekendt en af de mest engagerede fortaler for ACTA, hvilket igen illustrerer, at SF tilsyneladende er villige til hvad som helst, så længe de må sidde med ved regeringsbordet.
Samtidigt afslører parlamentets veto, at EL’s anti-EU-holdning er forfejlet, da den grundlæggende bygger på forestillingen om, at danske institutioner træffer bedre beslutninger end de europæiske.
EU-parlamentarikernes beslutning viser derimod, at vi i EU-Parlamentet har en velfungerende kontrolinstans.
Hvordan betalte Christiania?
Thure Barsøe-Carnfeldt, Dronninglund
Jeg er tilhænger af fristaden Christiania, dog uden salg af hash og andre narkotiske stoffer. Staten er i gang med at sælge areal og bygninger til det kollektive ejerskab, og modtog i den anledning forleden en a conto betaling på 55 millioner kroner.
Pengene har fristaden indsamlet på et par måneder og man kan vel med rette undre sig over hvordan fristadens mangfoldige sammensætning af hippier, ’normale’ beboere og folk på overførselsindkomst har kunnet skrabe så mange penge sammen, uden at indtægter fra ’Pusher-Street’ har haft en vis indflydelse på det samlede beløb. Det bør Thor Möger vel for en god ordens skyld undersøge nærmere.
Donor fra fødslen
Michael Mondrup, Nykøbing Falster
I Danmark er ca. 4,5 millioner mennesker medlemmer af folkekirken, svarende til ca. 80 procent af befolkningen. Hvert år er der 5-6.000 der melder sig ind i kirken ved eget initiativ, mens omkring det dobbelte melder sig ud. Derfor er det rimeligt at antage, at den største del af folkekirkens medlemmer er det, fordi de blev døbt som spæde. Den stadigt svigtende kirkegang tyder videre på, at mange af dem ikke mener noget særligt med det, de har bare ikke fået meldt sig ud endnu.
Til sammenligning er ca. 650.000 danskere organdonorer, svarende til små 10 procent af befolkningen. Det er nok ikke urimeligt at antage, at en stor del af de resterende 90 procent ikke er donorer, da de selv aktivt skal opsøge og tilmelde sig til donorregistret.
Derfor burde alle fra fødslen være potentielle donorer, så der dermed skulle et aktivt fravalg til for at undgå at donere organer ved hjernedød. På den måde slipper de pårørende for at skulle træffe et pinefuldt valg midt i en krisesituation, og samtidig ville mange af dem, der hvert år dør mens de står på venteliste til at modtage et nyt organ, kunne reddes.
DR’s tvivlsomme faktatjek
Kurt Loftkjær, Lyngby
I anledning af Sandy Frenchs læserbrev d. 3. juli om faktatjek, finder jeg det passende at uddybe problematikken med en lille historie om DR og faktatjekning.
I en sag om den spidssnudede frøs overlevelse i Gyngemosen i Gladsaxe oplevede jeg, at P4 helt ukritisk bragte Gladsaxe Kommunes glade nyhed om, at alt var blevet bedre efter nogle erstatningssøer var blevet skabt i et eksisterende moseområde. Det blev der klaget over, og klagen blev da også besvaret af en central person i DR. Forklaringen kan kort gengives: man tonede fra DR’s side rent flag om, at det kun var Gladsaxe Kommune, der var kilde. Samtidig man gad ikke eller havde ikke tid til at undersøge rigtigheden af det, man bragte.
Hvis det er god presseskik, så kan man godt forstå, at magthavere og medierne har let spil. Er det virkelig gyldige undskyldninger, som man kan være bekendt i DR?




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",4.0,9. juli 2012,Hvordan betalte Christiania?
5070,/debat/2014/05/stressede-boernefamilier-brug-livsfasepolitik,Stressede børnefamilier har brug for en livsfasepolitik,Karen Lumholt," 
	Den seneste tids debat om stressede børnefamilier ser ud til at stivne i henholdsvis en individualistisk (»det må de selv klare«) og en kollektivistisk (»det offentlige må træde til«) position. Ingen af delene fører til holdbare løsninger. Der er næppe nogen forældre, der reelt ønsker, at det offentlige skal overtage endnu mere af børnenes liv. Og kun de mest privilegerede kan reelt »tage sig sammen og gå en cru ned i vin,« som debateliten anbefaler.

	Men lad mig alligevel komme med en indrømmelse: Jeg forstår godt vreden og irritationen hos mennesker, der har slidt hele deres liv, og havde børn i en tid, hvor der hverken var barsel eller omsorgsdage, og som nu skal høre på privilegerede og ambitiøse forældre i speltsegmentet, der har fået alt inklusive en god uddannelse på SU, men nu vil have endnu mere. Jeg forstår dem godt. Min mor måtte også gå på arbejde efter kun seks ugers barsel. Og jeg har ikke taget skade. Men problemet må anskues bredere. Vores samfund har ændret sig, kvinderne – alle kvinderne – er permanent kommet på arbejdsmarkedet, der er ingen vej tilbage. Det er på tide, at vi indretter arbejdsmarkedet efter familierne, som de ser ud – og ikke omvendt.

	Veldresserede børnefamilier

	Hvor forkælede er dagens småbørnsforældre egentlig? De gør sådan set bare det, vi alle har sagt, at de skal gøre: De tager en uddannelse. De får også at vide, at de skal tænke sig om, inden de stifter familie, for det er et skæbnesvangert valg. Og så får de børn. Hvis de da ikke er blevet skræmt af de mange komplekse krav til det at være gode forældre (fødselstallet er pt. drastisk faldende). I begyndelsen af 30’erne har de fået et barn eller to, og især kvinderne er på grund af barsler ikke rigtigt etableret på arbejdsmarkedet endnu.

	Herefter åbner der sig en for kort stund et vindue til arbejdsmarkedet. Hvis ikke de gør sig gældende nu, lukker vinduet sig igen, og chancen for at bruge den fine uddannelse til det, den skal bruges til, forsvinder. Arbejdsmarkedet bryder sig ikke om dem over 35 år, der endnu ikke har vist, at de kan skabe resultater. Hvis man oven i købet har små børn, vil mange arbejdsgivere takke pænt nej ved udsigten til mange omsorgs- og barns sygedage, hvilket er forståeligt nok.

	Vi kender dem, denne type forældre: De er relativt højtuddannede; de vil bo i en større by, fordi det er her, jobbene er. De sidder i små lejligheder, fordi boligpriserne er høje i byerne. De fragter børnene rundt på cykel. Mor, der har født og ammet, føler bestemt trangen til at gå hjemme længere tid – men vil også gerne bruge sin uddannelse. Hun har jo lært, at kvinden skal være uafhængig af manden. Vælger hun alligevel at sætte karrieren på standby og prioritere familien, bliver hun mødt med en vis medlidenhed og skepsis fra omgivelserne – »skal du ikke i gang?«. Og det skal hun jo. Men på arbejdsmarkedet er kravene til effektivitet stigende i de fleste job. Skal hun leve op til dem, må hun lukke af for sin indre fornemmelse af, at børnene har brug for hende. Flere og flere job er også korttidsansættelser og projekter. Blandt de veluddannede skal man passe på med at gå på deltid, det kan svække jobmulighederne markant. Til gengæld kan man få lov at tage arbejdet med hjem og være online 24/7.

	Samfundets ansvar

	Til arbejdsweekend i børnehaven brokker forældrene sig over lukkedagene, men så sker der heller ikke mere. Vores unge forældre er ikke som gruppe højtråbende. De er ikke for alvor på jagt efter flere velfærdsrettigheder. Med omsorgsdage, længere barsel og ferie kan de godt se, at de er meget godt kørende i forhold til andre grupper i samfundet, tidligere tiders forældre og dem i andre lande. Problemet er imidlertid, at rettighederne primært omfatter barnets allerførste år. Og børn har brug for forældre, i hvert fald til de er 10 år.

	Forældrene ønsker ligesom børnene at få det fælles liv til at fungere bedre. Mere tid, hvor familien bare er sammen. De ved udmærket godt, at barnets personlighed og psykiske robusthed dannes i familien. Derfor har mange kronisk dårlig samvittighed. De ved bare ikke, hvad de skal gøre ved det.

	Det er her, vi som samfund må tage ansvar. Ikke som politikere med lovindgreb og styring, der indskrænker familiernes frihed. Heller ikke som servicesamfund, der passer børnene endnu mere. Men som samfund – arbejdsmarked, uddannelsessektor, familie og politikere – har vi et fælles ansvar.

	Generationssamspil

	Vi dyrker som samfund ungdommen og ser med skepsis på de modne. Også derfor hviler der et relativt stort pres på de 30-40-årige. Der er et behov for, at arbejdsmarkedet tager et opgør med synet på de +45-årige. Nytænkning kommer ikke nødvendigvis fra en fremadstormende 37-årig med en forsømt familie derhjemme.

	Vi må lette adgangen til arbejdsmarkedet for to store grupper, som vil og kan – og som i dag groft sagt holdes udenfor: De uerfarne unge og de produktive ældre. Dem under 30 uden børn og dem over 45 med børn, der er godt i vej.

	De unge, der har svært ved at komme ind på arbejdsmarkedet, når de er færdiguddannede, har typisk haft for lidt berøring med arbejdsmarkedet. En del af løsningen på dette er at styrke praksiselementet i alle uddannelser, så de ikke først møder virkeligheden som 30-årige, samtidig med at de bliver forældre. To praksischok på samme tid – det er for meget.

	Mens småbørnsfamilierne prioriterer familien, kan f.eks. en ældre og en yngre medarbejder danne parløb i et kreativt senior-junior-samarbejde, hvor senior sikrer videndeling og kontinuitet, og den unge repræsenterer fagets nye viden.

	Dette er en oplagt opgave for virksomhedernes strategiske CSR og deres HR-afdelinger at få op at stå.

	Desuden må de enkelte virksomheder undersøge, hvordan ansvarsfulde stillinger med udviklingsmuligheder kan overkommes på nedsat tid. To højtuddannede kan dele en lederstilling – den ene arbejder mandag til onsdag og den anden onsdag til fredag. De lapper over og overleverer. Den ordning findes i Schweiz.

	Endelig må vi have et opgør med myten om, at man nødvendigvis skal vente med at få børn, til uddannelsen er færdig, og lønnen er god. Måske bliver lønnen aldrig god. Små børn trives fint med en glad studerende far eller mor i en lejlighed – i hvert fald bedre end med en nyansat far eller mor, der er rystende bange for ikke at stå prøvetiden ud på det nye job, så terminerne kan betales.

	Produktivitetsgevinst

	Skal denne mangfoldige kulturelle og strukturelle indsats på arbejdsmarkedet lykkes, kræver det, at livsfaser og familiepolitik bliver sat på dagsordenen. Også på den politiske dagsorden. Og det skal ske på en anderledes konstruktiv, indsigtsfuld og saglig måde end den, som socialministeren præsterede forleden. At opfordre til at droppe klidboller og yoga vidner om komplet mangel på forståelse for, hvad det brede flertal af forældre kæmper med.

	Det er en gåde for mig, hvordan politikerne over en bred kam kan ignorere familie- og livsfasepolitikken. Der må være meget at hente. Tænk bare på, hvor stor en produktivitetsstigning vi ville få i det offentlige og private, hvis ikke forældre til mindre børn, som udgør en pæn del af den veluddannede arbejdsstyrke, sejlede rundt på randen af sammenbrud. Alene af den grund burde politikerne lytte. Produktivitetskommissionen ville blive glad.

Karen Lumholt er direktør for tænketanken Cura




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",14.0,10. maj 2014,	Generationssamspil
8734,/debat/leder/2012/11/misbrug,Om misbrug,Jørgen Steen Nielsen," En mand ved et bord. Foran ham ti flasker whisky. Manden er alkoholiker, drikker støt af arsenalet. Han ved, at drikker han alle ti flasker, så dør han. Lægen har talt med store bogstaver og sagt, at mere end to flasker kan hans slidte organisme umuligt klare. Hvad gør den stakkels mand?
Hvad gør vi selv? Som beskrevet i Information i mandags har fagfolk ved det såkaldte Carbon Tracker Initiative beregnet, at hvis verden afbrænder mere end 20 pct. af de reserver af olie, kul og gas, som i dag er kendt og ejet af private eller statslige selskaber, så vil den globale temperatur bevæge sig hinsides smertegrænsen på to graders opvarmning. Hentes alle reserverne op og brændes af, vil verden bevæge sig i retning af seks graders temperaturstigning og uoverskuelige klimakatastrofer. Otte ud af ti tønder fossil energi skal blive i undergrunden, hvis de to grader – højtideligt vedtaget af verdens lande som øvre grænse for opvarmningen – skal respekteres.
I onsdagsavisen fulgte så omtalen af en rapport fra PricewaterhouseCoopers, verdens største konsulent- og revisionsvirksomhed, som fortæller, at hvis den globale indsats for at dæmpe CO2-udledningerne fremover foregår i den nuværende takt, så er verden på kurs mod de seks grader og klimakatastroferne.
»Selv en fordobling af hastigheden af vor CO2-reduktion vil indebære udledninger, der svarer til seks graders opvarmning,« anfører rapporten. Faktisk skal verden hvert eneste år fra nu og frem til 2050 præstere en hastighed af CO2-reduktionen, der er seks gange den nuværende, hvis to graders-målet skal holdes.
På disse præmisser har verden ikke andet valg end at afstå fra at røre hovedparten af de fossile energireserver. At forestille sig, at olie-, gas- og kulselskaber får lov at hente rigdommene op og sælge dem, og at vi efterfølgende afholder os fra at brænde dem af, giver ingen mening. Det svarer til, at whisky-alkoholikeren får at vide, at han godt må købe og åbne de ti flasker, men ikke drikke dem. Den stakkels afhængige mand har jo ikke en chance. Verden har heller ikke en chance, hvis den vedtager et loft for CO2-udledningen, men samtidig tillader, at kilden til udledningerne – den fossile energi – strømmer frit fra undergrunden.
Da verden ifølge Det Internationale Energiagentur i 2006 passerede det såkaldte ’peak oil’-punkt, og produktionen af konventionel olie – som olien i Nordsøen og Saudi-Arabien – begyndt at falde, ventede mange, at omstillingen til vedvarende og CO2-fri energi tog fart. Det gjorde den heldigvis også, men ’peak oil’ bragte til manges overraskelse også hektisk aktivitet omkring den ’ukonventionelle’ olie og gas, dvs. de store fossile reserver, der er hårdt bundet i tjæresands- og skiferforekomster i Canada, USA og andre steder. Det globale efterspørgselssug og de høje priser har gjort produktionen af disse miljøbelastende reserver rentable for selskaberne, og i dag er der fuld knald på produktionen.
Associated Press bragte i den amerikanske valgkamps slutspurt en artikel med budskabet: »USA kan snart overhale Saudi-Arabien som verdens største olieproducent«, og begge præsidentkandidater har slået på behovet for at øge olie- og gasproduktionen.
Med syv olieselskaber blandt verdens ti største virksomheder er det åbenlyst, at den fossile industris magt er enorm, og at presset for at forlænge den fossile æra og hente op af undergrunden, hvad hentes kan, er svært at modstå. Herhjemme, hvor et skifergaseventyr spøger i det nordjyske, udstillede Steen Gade, formand for Folketingets energiudvalg, dilemmaet, da han i mandagsavisen sagde, at det ikke vil stride mod Danmarks plan om at lægge den fossile æra bag sig at igangsætte en storstilet produktion af skifergas.
»Det er for så vidt ligegyldigt, om den gas, andre lande bruger, kommer fra Rusland eller Vendsyssel,« sagde Gade.
Men det er også ligegyldigt, om Danmark træder ud af den fossile æra, hvis vore samlede reserver af fossil energi under alle omstændigheder bliver hentet op, solgt og brændt af.
Hvis 80 pct. af verdens olie-, gas- og kulreserver skal blive i undergrunden for at afværge klimakatastrofer, er det på høje tid at gøre op med dobbeltmoralen og misbruget og beslutte at sætte prop i flasken.
",18.0,9. november 2012,"»Det er for så vidt ligegyldigt, om den gas, andre lande bruger, kommer fra Rusland eller Vendsyssel,« sagde Gade."
8508,/debat/2012/12/videnskabsfolk-tvivler-paa-demokrati,Videnskabsfolk tvivler på demokrati,Gitte Meyer," Den bevægelse for demokratisering af videnskaben, vi har observeret de seneste årtier, mødes for tiden af en begyndende modreaktion. En international gruppe af engagerede naturvidenskabsfolk, som i årtier har været optaget af naturvidenskabens rolle i samfundet, er for eksempel ikke længere så sikre på, at det der med demokratisk deltagelse egentlig er en god ide.
Der korresponderes om det bekymrende forhold, at folk lader sig narre af pseudovidenskabelige kure, men ikke lader sig overbevise af dokumentation om menneskeskabte klimaforandringer.
Dette ses som en trussel mod selve grundlaget for demokrati: Hvis beslutninger træffes på grundlag af fejlagtige opfattelser, så virker demokratisk deltagelse mod hensigten, lyder argumentationen.
Men argumentationen er mudret – for at sige det mildt. Når den alligevel er værd at trække frem, er det fordi, mudderet kan ses som tidstypisk. Og fordi det kan ses som et tegn i tiden, at det begynder at blive salonfähig at se demokrati og dertilhørende normer om politisk lighed som noget, der kan undergrave videnskaben. Mudderet stammer fra, at argumentationen hviler på en forudsætning om, at der ikke er forskel på videnskabelige og politiske spørgsmål – en forudsætning, som i øvrigt også præger bevægelsen for demokratisering af videnskab.
Pendulsving
En ny elitedyrkelse er et andet udslag af den begyndende modreaktion. På akademiske møder i dag kan der tales om akademikeres intellektuelle overlegenhed, uden at tilhørerne generelt ser ud til at blive pinligt berørt. Og uden at det underforståede budskab, at samfundsspørgsmål retteligt burde overlades til dette intellektuelt overlegne folkefærd, tages op til drøftelse. Ingen af de to eksempler, som her er nævnt, involverer folk, der bekender sig som konservative. Tværtimod.
Pendulet synes at svinge. Efter at det ganske længe har været regnet for progressivt at ytre sig antielitært og prodemokratisk, kan den modsatte tendens spores. Fremprovokeret af en bevægelse for demokratisering af videnskab, hvor alt er blevet anset som forhandlingsegnet, er det nu tilsyneladende ved at blive fashionabelt at mene, at hvor ’videnskaben’ – og dermed ’eliten’ – har talt, er der ikke noget at snakke om.
En af de to standpunkters fælles svagheder er, at det ikke overvejes, om det kunne have betydning, hvilken type spørgsmål som videnskabelige tænke- og fremgangsmåder anvendes i forhold til. Begge poler mangler et selvstændigt begreb om politik. Et begreb, der ikke er afledt af – og derfor heller ikke står i modsætning til – videnskab. Derimod er begreberne forskellige. Uden en sådan skelnen kan det ske, at en bevægelse for demokratisering af videnskab fører til, at det bliver fashionabelt at ytre sig antidemokratisk.
Små skridt og farlig ros
To danske demokratitænkere udgav bøger om demokrati lige efter anden verdenskrig, højskolemanden og teologen Hal Koch og juristen Alf Ross. En fælles pointe blev fremhævet i indledningen til de to i øvrigt ret forskellige bøger: Tilslutning til demokratiske idealer var af ny dato.
I trediverne lød det ifølge Koch fra alle hjørner af Europa, at »det vesteuropæiske demokrati som politisk system havde udspillet sin rolle«, og det var, noterede Ross, »mode selv for demokratiets tilhængere at tale med træthed og skepsis om folkestyret«.
Fælles var også en vis bekymring. »Mange enkelte skridt er i det små et valg i retning enten af demokratiet eller diktaturet. Frugten modnes måske, uden at vi mærker det«, skrev Ross i 1946. Året før havde Koch erklæret sig tilbøjelig til at tro, »at man lettere kan rose demokratiet ihjel, end udrydde det ved kritik«. Politik, herunder demokrati, har grænser. Det har videnskab også. At holde en kritisk diskussion om grænselandet åben er bydende nødvendigt, hvis ikke vi skal ende med at miste begge dele.
Gitte Meyer er lektor i videnskab og offentlighed på Aalborg Universitet
",7.0,10. december 2012,"I trediverne lød det ifølge Koch fra alle hjørner af Europa, at »det vesteuropæiske demokrati som politisk system havde udspillet sin rolle«, og det var, noterede Ross, »mode selv for demokratiets tilhængere at tale med træthed og skepsis om folkestyret«."
12563,/debat/2011/03/beretning-statsloeshed,En beretning om statsløshed,Irma Torres," Jeg blev født i 1938 som statsløs i Tyskland. Grunden var, at min far også var født statsløs, fordi hans far var militærnægter i Første Verdenskrig.
Det medførte, at hele slægten blev erklæret statsløse, og selv om ægtefællerne havde statsborgerskab, mistede de det, når de giftede sig med statsløse.
Dette var en utrolig ulykkelig sag for alle i vores familie, især under Anden Verdenskrig, hvor de statsløse blev behandlet på lige fod med jøder, sigøjnere og modstandere af Hitlers regime. Min søster og jeg fandt vores far hængt i sit eget slips i vores køkken. Ingen bekymrede sig om, hvem der havde gjort det.
Jeg oplevede min statsløshed særlig slemt og pinefuldt, da jeg i december 1954 blev beordret af min mormor til at rejse til Danmark. En moster, som var gift med en dansker, havde brug for min hjælp i huset.
Mit visum - som man skulle søge, hver gang man som statsløs rejste til et fremmed land - var udløbet. Da jeg ikke kunne tale dansk på det tidspunkt, havde jeg ingen anelse om, hvad jeg skulle, da jeg i januar 1955 blev indkaldt til møde hos Fremmedpolitiet i København.
Jeg ankom om morgenen til det aftalte tidspunkt. Fremmedpolitiet gik straks i gang med at forhøre mig. Jeg var kun 16 år og følte mig som en forbryder, til trods for at jeg aldrig havde gjort nogen fortræd.
Mit forhør forsatte hele dagen med tolk, indtil en kvindelig og en mandlig betjent fulgte mig til Hovedbanegården om aftenen, hvor der stod en med min bagage.
væmmelig behandling
Det siger sig selv, at jeg havde grædt hele dagen. Den kvindelige og mandlige betjent fulgte med mig til den tyske grænse. Kvinden gik med mig, hver gang jeg skulle på toilettet. Jeg føler stadigvæk, at det var utrolig pinligt og væmmeligt. Jeg følte virkelig, at man behandlede mig som forbryder.
Da mine forældre var døde under krigen - jeg var 3 år, da min mor døde, og 4 år, da min far døde - var jeg praktisk helt alene i verden. Min søster havde sine egne problemer.
Jeg tog tilbage til min mormor. Hun modtog mig med ordene: »Hvad vil du her, hvorfor er du ikke i Danmark?«
Det skal tilføjes, at vi var opvokset hos vores mormor, som var meget autoritær. Jeg turde slet ikke at sige hende imod. Jeg var ikke kun statsløs, da jeg kom tilbage til Tyskland - jeg var også meget ensom og alene efter oplevelsen i Danmark.
At være statsløs er en forfærdelig og frygtelig måde at leve på som menneske. Det burde forbydes at give mennesker prædikatet: statsløs.
Det var så min oplevelse. Den genoplever jeg nu,  hvor mennesker uden viden, forståelse og menneskelighed behandler de statsløse mennesker værre end dyr.
",2.0,10. marts 2011,"Det var så min oplevelse. Den genoplever jeg nu,  hvor mennesker uden viden, forståelse og menneskelighed behandler de statsløse mennesker værre end dyr."
12612,/debat/2011/03/duellen-hoeje-karakterer-siger-intet-motivation,Duellen: Høje karakterer siger intet om motivation,Sven Nikolaj Johannesen,"  Hvorfor tror du, at kvote 2-studerende har lavere frafald end kvote 1-studerende?
»I bund og grund kræves det af kvote 1-studerende, at de har et eksamensbevis med en høj karakter på, og at de så smider et kort ansøgningsskema i postkassen. Det er ikke noget mål for, at de rent faktisk er motiverede for det studie, de søger ind på.«
 Men at de har fået de høje karakterer ved at lægge sig i selen i gymnasiet, er vel i sig selv er et bevis på, at de er motiverede?
»Nej, det er det ikke. Det er et bevis på, at de har gode akademiske færdigheder på et bredt niveau. Men det viser intet om, at de personligt er motiverede for at komme ind på et studie. Jeg synes, at man på baggrund af mine resultater kan tillade sig at overveje, om kvotesystemet er det bedste til at forhindre frafald.«
Behøver ikke tage tid
 Hvis man sætter kvote 2-procentdelen i vejret, vil man så ikke skabe en stor gruppe unge, som spilder årene på at skaffe point til et studie, de så måske alligevel ikke kommer ind på?
»Det kommer an på, hvordan man skruer det sammen. Man behøver jo ikke nødvendigvis stille krav til folk om at have arbejdet otte måneder på et plejehjem. Man kan jo lægge nogle krav ind, som ikke er tidskrævende. Eksempelvis har Syddansk Universitet på medicin en endags kvote 2-optagelsesprøve med efterfølgende samtale. Den kræver ikke, at du tidligere har arbejdet frivilligt.«
Hvis nu man hævede kvote 2- andelen, ville man så ikke sende et signal til gymnasieeleverne om, at det ikke er så vigtigt at knokle for høje karakterer?
»Jo, det er en vigtig pointe, for der skal også være en gulerod, men de elever ville jo stadig skulle bruge deres snit på kvote 1.«
 Du har undersøgt medicin-studerende på Syddansk Universitet. Hvor generelle er din konklusioner?
»Jeg kan jo ikke påstå, at de gælder alle steder, men jeg synes, man må lade sig inspirere. Især på studier, hvor man kæmper med højt frafald. Her er det jo vigtigt at vælge dem, der rent faktisk fuldfører. Det er træls at vælge nogle, der dropper ud, hvis der står folk i kø, som har lidt lavere karakter, men er mere motiverede.«
",0.0,2. marts 2011,"»Jo, det er en vigtig pointe, for der skal også være en gulerod, men de elever ville jo stadig skulle bruge deres snit på kvote 1.«"
8152,/debat/leder/2013/02/nej-narres-narres,"Nej, narres vil de, narres",David Rehling," Æv. Der er ikke noget mere ærgerligt end at blive sagt imod. Det skal helst undgås. Har man magt, kan man bruge magten til at nedgøre kritikken. Eller – endnu bedre – bruge magten til at forhindre, at kritikken overhovedet kommer frem.
Gårsdagens Information bragte overskriften: »Ministerier censurerer kritik fra høringssvar«. De to ministerier er Fødevareministeriet, for tiden bestyret af socialdemokraten Mette Gjerskov, og Økonomi- og Indenrigsministeriet, for tiden bestyret af den radikale Margrethe Vestager.
En aktindsigt foretaget af DR’s P1 har afsløret, at de to ministerier har fjernet kritik og ubelejlige oplysninger fra statsforvaltningerne i forbindelse med et lovforslag om at nedlægge de regionale jordbrugskommissioner og henlægge deres beføjelser i NaturErhvervsstyrelsen i København.
Nogle vil nok mene, at det lovforslag var fornuftig reform, og at statsforvaltningernes kritik er surhed over at få fjernet sagsområder. Statsforvaltningerne havde i deres høringssvar gjort gældende, at besparelserne ved at overføre opgaverne slet ikke var så store som angivet i lovforslaget.
Var det bare sur og usaglig kritik, kunne de to ministre jo have argumenteret imod den, når Folketinget behandlede lovforslaget. Men nej, ministrene valgte at få kritikken fjernet fra høringssvarene, inden svarene blev videregivet til Folketinget, der i december vedtog lovforslaget.
Når den slags censur kan lade sig gøre, skyldes det, at ministre i Danmark har ubegrænset ret til at give instrukser til underordnede myndigheder. Herunder altså også instruks om at udelade kritik.
Men, men – som professor i Statskundskab ved Aarhus Universitet Peter Munk Christiansen tilføjer: Ministrene har desuagtet »pligt til at sige ikke bare sandheden, men hele sandheden«.
Og den sandhedspligt bliver mildest talt noget skævtrukken, ikke mindst når de redigerede svar bliver afleveret til Folketinget på den pågældende myndigheds eget brevpapir. Det ligner at holde for nar. Pinligt er det, at de nuværende regeringspartier larmede forarget over de forudgående Venstre-ledede regeringers forsøg på at narre Folketinget. Alligevel fortsætter de selv narrestregerne.
Sagen er, at en regering oftest har et monopol på oplysninger. Hvis den misbruger dette monopol til at vildlede, kommer Folketinget til at lovgive i mørke. Og så fungerer folkestyret ikke. Altså må regeringer oplyse redeligt, og deres embedsmænd må holde ministrene fast på deres ansvar for hæderlighed.
Når Folketinget ikke for længst har fastslået disse spilleregler på en uomgængelig måde, kan man få en ond mistanke om, at der i den til enhver tid værende opposition er politikere, der forestiller sig, at de selv kunne få brug for narreværk, når de kommer til magten. Og indtil denne herlige magtens dag oprinder, er de villige til at finde sig i selv at blive narret.
En modgift mod narreværket ville være at gøre det til en pligt for regeringen at oplyse, om der er foretaget redaktion af de høringssvar, som regeringen overgiver til Folketinget. Hvis en regering skal oplyse, at der er redigeret, er det op til en kvik opposition at spørge hvordan og hvorfor.
Den eneste måde at afsløre en regerings redaktionsfup i høringssvar, er nu at forlange aktinsigt i de høringssvar, der faktisk blev afgivet.
Men denne mulighed for at afsløre snyd er formentlig ved at blive fjernet. Selv om de nuværende regeringspartier var stærkt kritiske over for den tidligere regerings forslag om at indskrænke offentlighedslovens ret til at få udleveret myndigheders svar til en minister, har de nu praktisk talt gjort forslaget til deres eget. I denne måned genfremsætter justitsminister Morten Bødskov (S) lovforslaget. Og det vil – efter det forlig, som regeringen har indgået med V og K – indeholde en paragraf 24, der undtager dokumenter og oplysninger, »der udveksles på et tidspunkt, hvor der er konkret grund til at antage, at en minister har eller vil få få behov for embedsværkets rådgivning og bistand«.
En sådan ordlyd er en ægte gummiparagraf. Beregnet til at bruges, som det belejligt.
Det er tilsyneladende ikke bare sig selv, folketingsmedlemmer er villig til at lade narre. Det er også befolkningen.
",2.0,5. februar 2013,"Gårsdagens Information bragte overskriften: »Ministerier censurerer kritik fra høringssvar«. De to ministerier er Fødevareministeriet, for tiden bestyret af socialdemokraten Mette Gjerskov, og Økonomi- og Indenrigsministeriet, for tiden bestyret af den radikale Margrethe Vestager."
1473,/debat/2015/10/naar-venstrefloejen-goer-klog-paa-arbejderklassen,Når venstrefløjen gør sig klog på arbejderklassen,Kristoffer Bayer," Det er ikke tilfældigt, at illustrationen, der følger kronikken »Arbejderklassen har glemt, hvem der udnytter den« den 12. oktober er følgende: to smilende, hvide mænd i jakkesæt holder to aktører i snore og styrer dem som marionetdukker.
Illustrationen følger samme kognitive skema, som resten af Joachim Nielsens kronik, og illustrerer tydeligt den privilegerede venstrefløjs klassiske, filosofiske dilemma: Hvordan er det muligt at udtale sig på vegne af arbejderklassen? Hvordan er det muligt at besidde den kognitive overlegenhed, som tillader én at se tingene, ’som de virkelig er’?
Den privilegerede venstrefløj har altid bevandret sig selvbehageligt i denne inkonsistente position. Det arkimediske punkt hos den privilegerede venstrefløj, hvorfra den kan træde ud fra sin givne position og overskue den samlede helhed af positioner, har ikke overraskende den effekt, at arbejderklassen bliver uselvstændiggjort. Nielsen falder her i fælden: at tillade sig at fortælle nogen, hvad de gør (og hvad de ikke gør) og samtidigt hævde, at de ikke selv er klar over dette.
Den rigtige venstrefløjsopgave er et helt andet sted: Vi skal ikke fortælle nogen, hvad de burde gøre, men tværtimod altid forsøge at give stemme til dem, som ingen stemme har. Den anden løsning bidrager til det selvsamme problem, som den forsøger at løse: den totale uselvstændiggørelse af arbejderklassen.
Underklassens idioter
Kronikken igennem bliver der brugt tre begreber på den samme klasse, som Nielsen implicit kræver en samlet organisering fra: underklasse, arbejderklasse og proletariat.
Hvad han tilsyneladende ikke har blik for, er, at ’underklassen’ er overklassens begreb og udgør en væsentlig forklaring på samfundets manglende sympati og identifikation med arbejderklassens kamp. Marx beskriver arbejderklassen som »klassen med lønindtægten som livsgrundlag«. Arbejderklassen er altså et økonomisk defineret begreb, hvorimod underklassen defineres ud fra en negativitet. Der er selvsagt derfor ikke nogen, som vil definere sig selv som underklasse, idet begrebet udtrykker manglende dannelse og social og kulturel kapital. Ligeledes – og dette er vigtigt – udviser middelklassen (og for den sags skyld: overklassen) ingen sympati med ’idioterne’ i underklassen.
Proletariatet beskrives af senere marxister som Sartre, Marcuse, Adorno, Horkheimer, Habermas og Zizek som et potentielt revolutionært Subjekt. Heri ligger der en vigtig pointe i forhold til de tre begreber, som Nielsen anvender på et og samme fænomen. Mens der ikke er nogen tvivl om, at arbejderklassen eksisterer, eksisterer proletariatet altid kun som potentiel mulighed.
Både underklassen og arbejderklassen som begreb implicerer, at der er tale om et udnyttet objekt. Marxisternes pointe er, at dette udnyttede objekt kan blive det revolutionære subjekt, som benævnes proletariatet. Begreberne arbejderklasse og proletariat udelukker derfor hinandens eksistens. I det gyldne øjeblik, hvor arbejderklassen på tværs af landegrænser forener sig og indgår i en materiel kamp, forvandles et udnyttet objekt til et revolutionært subjekt. Det er sådan man skal læse Marx og Engels berømte afslutning på Det Kommunistiske Manifest: Proletarer i alle lande – foren jer! Proletarerne må forene sig for at blive det, de hele tiden har været.
Den neoliberale fælde
Derfor bliver det desto mere latterligt, når Nielsen skriver: »Er moralen så stadig, at hvis proletarerne vil det bedste for sig selv, så må de forene sig i alle lande? Tja, de nuværende fjendebilleder gavner i hvert fald hverken de danske, de polske eller de pakistanske arbejdere på længere sigt.«
Her ophæver Nielsen det potentielle proletariat til det selvsamme, som hele proletariatets kamp søger at gøre op med: klasser. Proletariatet agerer ikke som en klasse med egeninteresser, der igennem organisering »vil det bedste for sig selv«. Tværtimod er proletariatets kamp en kamp imod klasser som sådan, og derfor er det både Marx’ og Zizeks pointe, at proletariatets kamp er en kamp på alles vegne: for en radikalt anderledes verdensorden, hvori klassesamfundet ikke længere eksisterer.
I en fejlagtig konklusion ender Nielsen derfor med at falde i den groveste af de neoliberale fælder: Arbejderklassens position i samfundet skyldes dens egen manglende organisering. Som for at gøre ondt værre tilføjer Nielsen et forbrugermæssigt aspekt til problematikken, når han skriver, at de danske arbejdere »stikker hånden ned i lommen og køber deres T-shirts og kyllinger« og dermed »cementerer deres egne jobtab«.
Her taler Nielsen direkte det neoliberalistiske forbrugerregimes sag. Man kunne spørge: Gør det nogen forskel, hvad vi køber? Det gør det ikke. Selv hvis det gjorde, er det aldeles latterligt at fortælle andre fra sit arkimediske punkt, at deres T-shirts er for billige og deres mad forkert produceret.
Ikke én gang i kronikken nævnes ordet kapitalisme, som ellers er årsagen til arbejderklassens eksistens. Kan det ikke tages som eksemplet par excellence på, at kapitalismen er kommet for at blive, medmindre proletariatet forener sig for at blive det, vi hele tiden har været.
",28.0,23. oktober 2015,"Den privilegerede venstrefløj har altid bevandret sig selvbehageligt i denne inkonsistente position. Det arkimediske punkt hos den privilegerede venstrefløj, hvorfra den kan træde ud fra sin givne position og overskue den samlede helhed af positioner, har ikke overraskende den effekt, at arbejderklassen bliver uselvstændiggjort. Nielsen falder her i fælden: at tillade sig at fortælle nogen, hvad de gør (og hvad de ikke gør) og samtidigt hævde, at de ikke selv er klar over dette."
11456,/debat/leder/2011/09/nazikortet-trumf-sorteper,"Nazikortet, fra trumf til Sorteper",Espen Fyhrie," Jo længere debat varer, des højere bliver sandsynligheden for en sammenligning med nazismen - uanset emnet for debatten
Godwins Lov
Denne korte, men meget præcise lov er formuleret af forfatteren Mike Godwin i 1990. I Godwins version er der dog mere specifikt tale om debat på internettet, hvor mange fora og blogs i de tidlige klondikeagtige dage i 1990'erne ofte kunne ligne regulære hanekampe. Tonen var og er stadig visse steder skarp, og beskyldninger om diverse ubehagelige tendenser hos dem, man er uenig med, fyger frem og tilbage.
Ofte bliver denne tendens tilskrevet den øgede anonymitet, der har medført, at man ikke i samme grad risikerer at miste ansigt, når man forbryder sig mod normal pli, som hvis man diskuterer med sidemanden i bussen eller til familiefesten. Det offentlige rums normer sætter altså de grænser, der gør, at vi alle kan tale sammen og være uenige uden at ty til nedrigheder. Et kerneeksempel bør således være den landspolitiske debat, der foregår i de store trykte og elektroniske medier, og hvor de deltagende politikere og meningsdannere risikerer karriere og indflydelse, hvis de mister hovedet og 'trækker nazikortet'. Smukkest formuleret rummer ytringsfriheden således en iboende personlig forpligtelse, lige så vel som en almen ret; forpligtelsen til at kvalificere debatten, så alle har grund til at lytte.
De seneste 10 års politiske debat har imidlertid stillet spørgsmål ved styrken i denne ytringskontrakt: Overgrebene på princippet har altovervejende været koncentreret om et parti: Dansk Folkeparti. De har mere end andre sat diskursen og udfordret grænserne for, hvad der er accepteret at ytre. Ikke bare gennem egne ord, men i næsten endnu højere grad indirekte gennem det, andre har villet skrive og sige om dem.
Beskyldninger om »rendyrket nazisme«, at »høre støvletramp i gaderne« og »mindelser om trediverne« har fulgt ethvert forslag fra partiet lige så bedøvende forudsigeligt som partiets egne sammenligninger mellem fascisme, nazisme og islamisme. Og hvor det i partiets tidlige år var en tendens, der kun sås i den absolutte periferi af debatten, og etablerede debattører nøjedes med at referere til partiet som 'ikke stuerent', så har de beskyldningerne om brunskjortet attitude støt bevæget sig længere ind i aviserne og de politiske partier; tættere på magten. Så sent som i lørdags omtalte Carsten Jensen i Politiken DF som »Pia Kjærsgaard og hendes skimlede sekt af klamme kældermennesker,« og heller ikke her på avisen kan vi sige os fri fra at have draget infame paralleller.
Valgkampens kommunistforskrækkede udfald mod Enhedslisten har afsløret, at tendensen på ingen måde kan isoleres, og at vi snarere er vidner til en retorisk epidemi, end en forbigåede eksem.
I juni gik Venstres politiske ordfører, Kristian Jensen, så langt, at han i en grundlovstale advarede mod at stemme på Radikale Venstre, blot fordi de ikke ville tage afstand fra at samarbejde med Enhedslisten. Her er immervæk tale om et demokratisk parti, som har en eller to uheldige passager i sit partiprogram, som ledelsen i øvrigt har foreslået ændret. Det har medført beskyldninger om stalinisme fra ledende folketingspolitikere fra samtlige andre partier sågar den afgående statsminister har fundet det relevant at omtale partiet som »den yderste venstrefløj fra det autonome miljø« i et interview med DR 21 søndag, hvor han samtidig beskylder partiet for at ville nationalisere landets dygtigste virksomheder.
Det er naturligvis helt åbenlyst latterligt at forfalde til denne dæmonisering, frem for at kritisere sine modstanderes reelle politik, og det har heller ikke haft den effekt, der var tiltænkt: DF overlever ufortrødent, og Enhedslisten fik hverken færre eller flere stemmer på den konto. Dette faktum, og Enhedslistens insisteren på at ville diskutere realpolitiske løsninger for samtiden, snarere end de sværmeriske og tvivlsomme idealer, de er blevet beskyldt for at hylde, ser dog ikke ud til at have dæmpet lysten til at kalde partiet udemokratiske gammelkommunister eller slet og ret autonome.
Det største problem ved denne udvikling er, at vi risikerer et kolossalt domænetab for hele den politiske debat: Jo oftere historiske referencer bruges til at dæmonisere modstandere, frem for at perspektivere politiske forslag for at opnå overblik over de konsekvenserne, jo hurtigere vil kvalmegrænsen nås. Og det er til skade for historievidenskaben som disciplin, når løsrevne referencer misbruges for at opnå kortsigtet gevinst gennem skade på modstanderen. I sin konsekvens vil en fortsættelse af denne udvikling blåstemple en revisionisme af værste skuffe, og det har vi naturligvis pligt til at beskytte folks ret til at udøve. Men vi har så sandelig også har pligt til at påtale og gendrive sludderet i både ytringsfrihedens og anstændighedens navn.
",50.0,20. september 2011,"De seneste 10 års politiske debat har imidlertid stillet spørgsmål ved styrken i denne ytringskontrakt: Overgrebene på princippet har altovervejende været koncentreret om et parti: Dansk Folkeparti. De har mere end andre sat diskursen og udfordret grænserne for, hvad der er accepteret at ytre. Ikke bare gennem egne ord, men i næsten endnu højere grad indirekte gennem det, andre har villet skrive og sige om dem."
10769,/debat/2012/01/derfor-kan-obama-lukke-guantanamo,Derfor kan Obama ikke lukke Guantánamo,Carol Rosenberg," Sidste år forlod kun to fanger, interneringslejren på Guantánamo Bay. 1. februar faldt Awal Gul, en 48-årig afghaner, om i brusebadet. Et formodet hjerteanfald oven på træning i motionsrummet havde taget livet af ham.
Nogen tid senere, ved daggry en morgen i maj, blev Haji Nassim, en 37-årig afghaner, fundet hængende i et sammenknyttet sengelinned i lejrens rekreationsgård.
I begge tilfælde foretog Pentagon hurtige obduktioner og sendte ligene tilbage til Afghanistan til traditionelle muslimske begravelser.
Det to ’løsladelser’ var ikke planlagte: Begge fanger var ’tilbageholdt på ubestemt tid’. Obama-administrationens særlige inspektionshold, Guantánamo Review Task Force, havde kategoriseret dem som personer, USA ikke havde tilstrækkelige beviser til at dømme for krigsforbrydelser. Samtidig vurderede man dem dog som for farlige til frigivelse.
46 af de 171 fanger, der fortsat holdes interneret på Guantánamo, hører til denne kategori. Deres eneste sikre vej ud af Guantánamo er øjensynligt en ligpose.
Kongressen spænder ben
Ansvaret for misseren ligger ikke så meget hos Det Hvide Hus som hos Kongressen, der har modarbejdet præsident Barack Obamas planer om at lukke den fangelejr, som Bush-administrationen åbnede for 10 år siden.
Kongressen har brugt sin budgettilsynsmyndighed til både at forbyde Det Hvide Hus at finansiere retssager mod Guantánamo-fanger på amerikansk jord og til at blokere for overtagelsen af et statsfængsel i Illinois — en slags Guantánamo North, der skulle huse de fanger, som for øjeblikket tilbageholdes på Cuba, uanset at de her ikke ville blive sat på nogen anklagebænk.
På papiret er Obama-administrationen ellers indstillet på at frigive næsten halvdelen af de nuværende fanger i Guantánamo. I inspektørgruppens gennemgang fra 2009 blev det konkluderet, at omkring 80 af de 171 fanger, der i dag tilbageholdes på Guantánamo, kan frigives, hvis deres hjemland ellers er stabilt nok til at hjælpe med at genbosætte dem, eller en anden nation kan sikre dem en ny start.
Men Kongressen har gjort det næsten umuligt at overføre fanger. Love vedtaget efter Obamas tiltrædelse har skabt en række barrierer, der betyder, at kun en føderal domstolsordre eller en national sikkerhedsdispensation udstedt af forsvarsminister Leon Panetta kan overtrumfe Kongressen og tillade frigivelse af tilbageholdte til et andet land.
Ingen af delene er sandsynlige: Dommere fra de amerikanske distriktsdomstole har kun sjældent afsagt kendelser til fordel for fangerne i de snesevis af sager om ulovlig tilbageholdelse, der er kommet ad den snoede vej fra Cuba til den føderale domstol i Washington. Og gav de alligevel de tilbageholdte medhold, blev deres kendelser konsekvent underkendt af appelretter.
Samtidig er det amerikanske Forsvarsministeriums chefjurist, Jeh Johnson, af den opfattelse, at Kongressen har formuleret ordlyden i bemyndigelserne til dispensationsoverførelser på en sådan måde, at det er direkte uklogt for Panetta (og Robert Gates før ham) at underskrive dem. En underskrift vil nemlig betyde, at forsvarsministeren garanterer, at den anholdte aldrig vil indlade sig på vold mod en amerikansk borger eller amerikanske interesser.
Kongressens uforsonlighed skyldes i høj grad frygt: Hvad nu hvis en tilbageholdt bliver frikendt ved en civil retssag, fordi dommeren udelukker beviser, som militæret har tilvejebragt uden at den tilbageholdte fik advokatbistand?
Og hvornår vil en befriet Guantánamo-fange angribe amerikanske mål eller interesser? Man husker alt for godt Abdullah al-Ajmi, der blev overført til Kuwait i 2005 og sprængte sig selv og syv andre i luften under et lastbil-bombeangreb i Irak i 2008?
Obama ryster på hånden
Obama-administrationens embedsmænd har vaklet i afgørende øjeblikke over for det stærke offentlige og politiske pres fra især Kongressen. F.eks. skiftede justitsminister Eric Holder mening om, hvor fem påståede komplotmagere bag 11. september — herunder Khalid Sheikh Mohammed—skulle retsforfølges.
I november 2009 meddelte Holder, at retssagen vil blive afholdt i en civil retssal på Manhattan, men så — i april 2011 efter stærk modstand fra Kongressens repræsentanter og politikere i New York — opgav Det Hvide Hus denne plan og meddelte i stedet, at Pentagons anklagere vil indlede processen ved en militærkommission.
Spørgsmålet om, hvorvidt Guantánamo-fanger, som er godkendt til løsladelse, kan bosætte sig i USA, er også blevet tabu.
Kort tid efter sin tiltrædelse i 2009 overvejede Obama-regeringen at indkvartere Guantánamo-fanger fra Kinas muslimske uighur-mindretal hos uighur-amerikanere i Virginia. Men i lyset af Kongressens indsigelser mistede Det Hvide Hus modet. USA sendte i stedet uighurer til Bermuda, Schweiz, ja selv stillehavsnationen Palau tog imod en løsladt. Yderligere fem uighurer sidder dog stadig i Guantánamo.
Forfejlede løsladelser
Også andre faktorer end Kongressen har bidraget til den fastlåste situation.
For det første konkluderede efterretningstjenesten Defense Intelligence Agency, at mindst en fjerdedel af de frigivne er blevet mistænkt for eller med sikkerhed har deltaget i terrorisme eller oprørsaktivitet.
Modstandere af Guantánamos lukning henviser gerne til disse tal, mens Obama-administrationen på sin side anfører, at hovedparten af synderne blev frigivet, før Obama tiltrådte — nemlig da Pentagon i Bush-æraen godkendte omkring 500 løsladelser.
Ifølge Obama-administrationen var disse store gruppeoverførsler forfejlede, hvorimod dens egen individuelle ’case by case’-system vil give bedre resultater.
For det andet har al-Qaeda fået solidt fodfæste i Yemen — et land, som Obama-administrationen havde planlagt at overføre mange fanger til. At sende dusinvis af mistænkte terrorister tilbage til et land, som rummer en stigende terrortrussel, er næppe god sikkerhedspolitik.
Endelig blev Obamas planer om at lukke Guantánamo inden for et år af sin regeringsperiode forpurret af inspektionsgruppens tunge bureaukrati. Gruppen forsøgte at udrede hver enkelt fanges sag, men sagsakterne indeholder ofte divergerende og modstridende vurderinger fra Defense Intelligence Agency, Pentagons Kontor for Militærkommissioner, Justitsministeriet og myriader af andre kontorer. Det har trukket revisionsprocessen i langdrag.
For tiden er kun to sagstyper berammet ved Guantánamo-tribunalerne: Dem, der har relation til angrebene den 11. september 2001 og dem, som har at gøre med bombningen af USS Cole i 2000.
Til dato har krigsdomstolen afsagt seks domme. I de fire erklærede de tiltalte sig skyldige mod at få en strafnedsættelse, der betyder, at de skulle kunne forlade Guantánamo inden for et par år.
I den militære tilbageholdelses kafkaske verden kan hverken en frifindelse eller fuldt afsonet dom imidlertid garantere, at en tilbageholdt får lov til at forlade Guantánamo.
Efter afsagt dom overføres den dømte til en anden celleblok for at sone sin straf. Men når straffen er afsonet, vil de dømte efter gældende tilbageholdelsespolitik blot blive ført tilbage til den almindelige fængselsbefolkning i Guantánamo.
Den trafik er endnu ikke blevet udfordret i retten. Men hvis Ibrahim al Qosi, en 51-årig sudanesisk mand, som er dømt for at have arbejdet som kok på en al-Qaeda-base i Kandahar, ikke bliver sendt hjem, når hans straf udløber til næste år, forventes hans advokater at henvende sig til civile domstole for at begære frigivelse.
Ikke på dagsordenen
Guantánamo er i vid udstrækning gledet ud af den amerikanske debat. Der er næppe grund til at tro, at lejren bliver vigtigt tema under den kommende præsidentvalgkamp — der kan højest blive tale om at pege fingre: Obama kan bebrejde Kongressen, at den har tvunget ham til at holde fangerne i Guantánamo i stedet for at flytte dem til et andet sted. Hans modstandere vil uden tvivl hævde, at hans ønske om at lukke lejren viser, at han er blødsøden over for terrorisme — Mitt Romney har i en tidligere debat om Guantánamo talt om at udvide lejrens faciliteter til det dobbelte.
I mellemtiden går lejren ind i sit ellevte år. Guantánamo må være den dyreste fangelejr på jorden. 1.850 amerikanske soldater og civile er ansat til at styre et cellekompleks, der indeholder 171 fanger. Omkostningerne løber op i 800.000 dollar om året per interneret.
Kun seks af de 171 fanger står over for at få deres sag prøvet ved Pentagons domstole. Den proces går tidligst i gang til efteråret efter forudgående retshøringer. Guantánamo er ikke et sted, Obama kan lukke.
 
Carol Rosenberg er journalist ved avisen Miami Herald
© Foreign Affairs og Information
Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",10.0,11. januar 2012,"Modstandere af Guantánamos lukning henviser gerne til disse tal, mens Obama-administrationen på sin side anfører, at hovedparten af synderne blev frigivet, før Obama tiltrådte — nemlig da Pentagon i Bush-æraen godkendte omkring 500 løsladelser."
11059,/debat/2011/11/ingen-frihed-uden-folkekirken,Ingen frihed uden folkekirken,Henrik Gade Jensen," I 1890’erne var København med industrialiseringen vokset til en stor by. Mange indvandrere fra provinsen befolkede brokvartererne, hvor der i hast opførtes lejligheder i mange etager og med mange baggårde.
Men opbygningen af nye kirker fulgte ikke trit, så sognene blev derfor så enorme, at dåb, bryllup og begravelser foregik på samlebånd. Derfor nedsatte regering og Folketing en kommission i 1890 med ni velmenende og kirkeligt sindede mænd, der skulle overveje sagen. To år senere kom betænkningen, der foreslog otte nye kirker, mens et mindretal i kommissionen ville have 15 nye kirker. Finansieringen foreslog kommissionen skulle komme fra stat og kommune og ved brugerbetaling ved kirkelige handlinger. Socialdemokratiet var på det tidspunkt ikke venligt stemt over for kirken og var imod, hvorfor forslaget faldt. Den radikale bladmand og politiker Viggo Hørup (1841-1902), der selv var agnostiker og ukirkelig, agiterede derimod for, at staten skulle bygge og drive kirker for at undgå et selvstændigt og privat kirkeliv i Danmark.
»Mit Ideal er, at de (menighederne, hgj) skal have al Ting af os (staten, hgj), ikke blot Kirker, men Præster og Præstegaarde, Kapellaner, Klokkere, Gravere, Organister, Kirkesangere og det Hele. Og de skal have det rigeligt og godt, saa at baade de selv og deres Fruer og deres Døtre og Sønner kan være glade ved, at vi sørger for dem, og aldrig kan komme i den Fristelse at ville staa paa deres egne Ben,« skrev Hørup i 1892. Han var inspireret af Søren Kierkegaard, som i sin korte, voldsomme kirkekamp agiterede imod statskirken, fordi den passificerede og ufarliggjorde kristendommen. Hørup var enig, men drog den modsatte konklusion og ville undertrykke kristendommen ved hjælp af statskirken.
»Der er nok, der raaber på Kirkens Adskillelse fra Staten. Det er kun fremfusenhed og Ungdoms Ubesindighed, der ikke fører til andet end til Uro og Ophidselse, som i Amerika,« mente han.
Nej til amerikansk model
Hørup så gerne, at det religiøse udvandedes og blev til vane, tradition og ritual. Amerika var skrækscenariet.
»Jeg haaber på en Udvikling, hvorved Statskirken ikke blot som nu omfatter Fritænkere og den lille Flok af evangelisk Troende med sit fælles aandelige Samfunds- og Broderskabsbaand, men hvor dette Baand forener alle landets Børn, ogsaa Katolikker, Jøder, Baptister, og hvad de alle holder af at kalde sig.«
Og når først al religiøs udfoldelse blev underordnet én ledelse, ville det ifølge Hørup »blive en Nødvendighed eller dog en Selvfølge, at den hele Folkekirke samledes under en Fritænkers Ledelse«, så vi dermed ville få en »rolig og lidenskabsløs Udfoldelse af det religiøse Liv.« Trods Hørups udspekulerede velvilje var der ikke politisk flertal for offentligt kirkebyggeri i 1890’erne. I stedet gik et privat initiativ i gang med at bygge kirker i København, og de næste 50 år blev der bygger ca. 50 store og monumentale kirker på Vesterbro, Østerbro, Nørrebro og Amager.
Tidens bedste arkitekter blev hyret, og der blev samlet ind i sogne og på landsplan i stor stil, for at København kunne blive en kristen by. Brorsonskirken, Esajaskirken, Eliaskirken, Kristkirken, Sionskirken, Stefanskirken, Hellig Kors kirken, Sankt Andreaskirken, ja alle disse store kirker blev stort set til uden offentlige kroner. København blev kristianiseret.
Københavns Kirkefond hed den private forening, som med stor fantasi samlede ind og forestod kirkebyggeriet. I begyndelsen ejede de selv kirkerne og stod for drift og præsteløn. Efterhånden overgik kirkerne langsomt til folkekirken, og i dag er der kun en klausul tilbage af fortidens aktivisme om, at disse kirker ikke uden Kirkefondets godkendelse må tages ud af brug.
Resultatet var, at vi i begyndelsen af 1900-tallet nok havde en folkekirke i Danmark, som ifølge Grundloven skulle understøttes af staten, men faktum blev, at en stor del af den kirkelige betjening i det voksende København blev drevet privat.
Gensidig mistro
Kirkeministeriet og Kirkefondet var gensidigt mistroiske over for hinanden, fordi staten ikke havde det godt med det private initiativ, og omvendt var Kirkefondet skeptiske overfor, hvad regeringen kunne finde på med kontrol og indgreb over for kirkerne.
F.eks. blev der ikke set med venlige øjne på menighedsrådenes indførelse. Det betød nemlig, at alle sognets folkekirkemedlemmer kunne bestemme over menighedslivet og præstevalget, mens Kirkefondet gerne ville sikre, at præsterne var i overensstemmelse med deres kirkesyn, altså var missionske i den københavnske betydning.
Hvis situationen var gået lidt skævt i begyndelsen af 1900-tallet, kunne Kirkefondet sagtens have valgt at overgå til en stor frimenighed, så hovedparten af Københavns kirkeliv ville være foregået uden for folkekirken.
Kun de store og gamle kirker i midtbyen ville i så fald være folkekirkelige og underlagt Kirkeministeriet.
Samme situation kunne være indtruffet i forhold til Indre Mission på landet, der også for hundrede år siden kunne have forladt folkekirken og fortsætte som frimenighed. Logistikken var i orden med de over tusinde missionshuse, der kunne fungere som kirker.
At det ikke gik sådan, skyldtes, at hverken Kirkefondet i København eller Indre Mission på landet var sekteriske. De følte sig i pagt med landets kirke, folkets kirke, og holdt sig pænt og ordentligt indenfor. Til gengæld udviklede folkekirken sig så til den såkaldte rummelige folkekirke med respekt for alle retninger. Især Socialdemokratiets kirkepolitik satte loftet højt, for Stauning ville ikke have ballade med de hellige.
Tilbagelænede danskere
Vi har ingen amerikansk tradition for konkurrerende kirkelige menigheder i Danmark. 80 pct. af danskerne er medlem af folkekirken, selvom kun en meget lille del er aktive brugere. Men danskerne er et dybt kulturkristent folk, som holder fast i kirken som ramme om livets og familiens højtider.
Det er både godt og skidt.
Det er godt, for så vidt som mange sikkert ville vælge folkekirken fra, hvis der mere var tale om et tilvalg, og det døbte barn ikke automatisk blev medlem af folkekirken.
Og det er godt for mennesket at have en religiøs og ritualiseret dimension og så tilmed få den udtrykt i formidabel poesi og flot musik. Og i livets svære stunder ved død og begravelse er det meningsløst og goldt at sige farvel uden en tro på noget mere.
Men selvfølgelig ville, som i USA, fraværet af en statspræfereret religion provokere borgerne til at tænke mere over, hvor de hører til. Og hvad de måtte tro på.
Vanekristendom kan også fungere som udtynding af den religiøse gnist, hvis ikke der med generationers mellemrum kommer en vækkelse til at skabe nyt liv og ny tro.
»Hvad gør du for at opdrage dine børn kristent« spurgte en amerikansk bekendt mig, og spørgsmålet fik mig til at føle mig som en dum velfærdsdansker. For jeg går som alle andre ud fra, at børnene lærer om kristendom i skolen og til konfirmationsforberedelse. Det har vi offentlige institutioner til i Danmark! Det betaler vi skat til! I USA tvinges forældrene til at tænke mere over opdragelsen, herunder den religiøse.
Hver gang staten overtager et område, glemmes det personlige ansvar. Det gælder også inden for religionen.
Jeg er stor tilhænger af folkekirken, men den er ikke en guddommelig institution og har sin narkotiske virkning, som Viggo Hørup kunne lide og Søren Kierkegaard afskyede.
Kun ét er sikkert: hvis man vil skille stat og kirke, fordi man som ateist eller fritænker vil frigøres fra det religiøse, får man den modsatte effekt.
 
 
Henrik Gade Jensen er mag.art. i filosofi og projektleder ved CEPOS




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",91.0,22. november 2011,Det er både godt og skidt.
6800,/debat/2013/08/politikernes-forsoeg-paa-regulere-bankerne-gjort-ondt-vaerre,Politikernes forsøg på at regulere bankerne har gjort ondt værre,Lars Pehrson," 
	I de dramatiske måneder efter finanskrisens udbrud i efteråret 2008 var mange af den opfattelse, at her var en åbning for mere radikale fornyelser af den måde, vores økonomiske og finansielle system fungerer på.

	Fem år efter må vi konstatere, at alt er ved det gamle. De store banker på Wall Street tjener styrtende med penge, og det samme gør mange af de store transnationale selskaber inden for energi, it, fødevarer etc., og tilsammen koncentrerer de enorme værdier.

	Og så er alt alligevel anderledes. Krisen fortsætter og har spredt sig ud i den almene økonomi, usikkerhed og måske endda arbejdsløshed er nærværende. Samtidig er det blevet betydeligt sværere at drive almindelig, klassisk bankvirksomhed: Modtagelse af indlån og finansiering af mindre og mellemstore virksomheder samt husholdninger.

	Haltende bankdebat

	I Danmark har forløbet haft sit eget lokale særpræg. Krisen havde sit umiddelbare udspring i en boligboble, som politikerne efterfølgende ikke har været meget for at tale om, fordi næsten ingen partier forholdt sig kritisk til den, mens den blev blæst op.

	Boblen var benzin på et udlånsbål, hvor bl.a. en række lokale og regionale banker følte sig fristet til at kaste sig ud i kapløbet og kopiere de store bankers stærkt gearede forretningsmodel. Meget blev sagt og skrevet om de uansvarlige og inkompetente ’småbanker’, og først nu kommer det drypvist frem, hvor stor krisen faktisk var – også i landets største bank. Dengang lykkedes det dygtigt at sløre problemerne, og mellem møderne med Nationalbanken og politikerne havde bankens daværende direktør tid til, at belære samfundet om, at der kun var behov for 15 banker i Danmark.

	Den særlige danske variant af finanskrisen har ført til, at den hjemlige debat især går ud på at skælde ud på bankerne. Men ikke mange har tydelige forestillinger om, hvilket bankvæsen man egentlig ønsker. De fleste politikere synes at være tilfredse, hvis alt bliver som før. Selv raske boligprisstigninger vil formentlig ikke møde modstand. Mange eksperter har et teknisk syn på bankvirksomhed, der fremstiller den som en forretning som enhver anden og desuden som noget særdeles indviklet, der kræver meget specialiserede kompetencer. Det får mange lægfolk og politikere til at holde lav profil og alene ytre det indlysende, efter at have taget bestik af dagens vindretning. Ingen bryder sig om at dumme sig offentligt. Selv om den finansielle sektor i høj grad vedkommer os alle, har debatten om bankerne lidt af et betydeligt demokratisk underskud. En af årsagerne er uden tvivl at reguleringen af bankerne er blevet meget mere kompliceret, end den behøver at være.

	Stærke lobbyister

	Fra krisens start har politikerne signaleret, at reglerne skulle strammes, så vi ikke får en tilsvarende krise igen. Men først for ganske nylig – efter fem års tovtrækkerier – er den store lovpakke, der skal regulere bankernes kapital- og likviditetsforhold m.m. blevet endeligt vedtaget i EU. Pakken kaldes CRD IV eller Basel III og træder i kraft fra 2014 – men er først fuldt indfaset i 2022.

	For at forstå, hvordan den finansielle lovgivning har udviklet sig fra et forholdsvist simpelt sæt af regler, som enhver kunne sætte sig ind i og derfor også være med til at diskutere, til den nuværende tilstand, hvor Basel III-komplekset med alle bilag fylder flere tusinde sider, skal vi tilbage til første halvdel af 2000-årene.

	Efter massivt pres fra de største bankers lobbyister blev det monstrøse Basel II-regelsæt vedtaget i EU. Bankerne ønskede at udnytte deres kapital maksimalt – i overensstemmelse med tidens økonomiske tankegods – og ønskede derfor at kunne lave så mange forretninger som muligt med den kapital, de havde til rådighed.

	Det magiske middel hedder ’nedvægtning’. Det går ud på, at hver type aktiv tildeles en ’vægt’ i forhold til den risiko, der formodes at hvile på det. Jo lavere risiko, desto lavere vægt. Hvis et udlån f.eks. har 20 procent vægt, betyder det, at 100 kroner kun tæller som 20 kroner, når solvensen – bankens kapitalstyrke – skal beregnes. Eller med andre ord: Man kan lave fem gange så mange af denne type lån, end man kunne, hvis lånet havde normal 100 procents vægt.

	Forvridende regler

	Man skal læse mange siders komplicerede detaljer, før man finder ud af, hvor djævelen sidder. Hvor mange ved f.eks., at et udlån til en virksomhed med en AAA-rating fra et af de store ratingbureauer (typisk de allerstørste virksomheder) har 20 procent vægt – mens en normal mellemstor virksomhed uden rating har 100 procents vægt? Og at den detalje betyder, at den store virksomhed alene af den grund kan låne til en rentesats, der er ca. to procentpoint billigere end lånet til den mellemstore konkurrent, alene fordi den store virksomhed har en ekstern rating? Er de konkurrencebegejstrede politikere klar over, at de har vedtaget sådan en regel?

	Og hvor mange ved, at lån til investering i værdipapirer kan få en meget lav vægt og derfor kun kræver en begrænset kapital for bankerne at yde? Det gælder, hvad enten det er investeringskreditter til private – som blev populære i bobleårene – eller om det er finansiering af de store hedgefondes spekulationer? Og at disse lån derfor er betydeligt mere attraktive for bankene at yde end de besværlige lån til rigtige virksomheder?

	Og det stopper ikke her. De største banker fik med Basel II – via de såkaldte interne ratingmodeller – for alvor mulighed for selv at fastsætte vægtene for deres forskellige typer af lån og øvrige aktiver. Selv om det kræver masser af ressourcer at udvikle og drive disse modeller, kan det betale sig, bare banken er stor nok: Det betyder nemlig, at den skal sætte langt mindre kapital af til at sikre sig, og det stiller dermed den store bank uforholdsmæssigt bedre i konkurrencen.

	Regelforenkling, tak

	Der er bred enighed om, at de mange nedvægtninger var en væsentlig faktor for især de største bankers voksende gearing op til krisen. En gearing på 10 betyder, at banken har påtaget sig risici, der er 10 gange større end dens egenkapital. På Wall Street nåede man op over 30. En normal ’gammeldags’ bank vil typisk have en gearing på seks-otte.

	Er der så gjort op med dette princip i Basel III? Nej, det består fortsat. Man forsøger at lappe på det ved at stille større kapitalkrav, både i almindelighed til alle banker, og særdeleshed til de såkaldte SIFI (systemically important financial institutions), altså de største banker. Men når de interne ratingmodeller stadig snurrer nedenunder, udtyndes ethvert kapitalkrav med den effekt, nedvægtningerne har.

	De store banker kan et godt stykke hen ad vejen klare de øgede krav ved at justere på deres ratingmodeller. De mindre pengeinstitutter, der ikke har råd til at udvikle interne ratingmodeller, skal derimod opfylde de nye kapitalkrav fuldt ud med rigtige penge.

	Der er behov for en grundlæggende debat om, hvorvidt den uendelige strøm af komplekse regler og de hensyn til særinteresser, som ofte er baggrunden for dem, tilfører nogen egentlig værdi set fra samfundets synspunkt. Eller om en betydelig mere enkel regelstruktur, der er ens for såvel store som små banker, i virkeligheden er bedre egnet til at fastholde fokus på bankernes kerneopgave: Transformation af opsparing til produktive udlån og investeringer, der skaber langsigtet værdi og arbejdspladser. En regelforenkling, som tilmed ville gøre det lettere for borgerne at deltage i debatten om bankerne. Deres banker.

Lars Pehrson er administrerende direktør for Merkur Andelskasse




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",3.0,28. august 2013,"	Den særlige danske variant af finanskrisen har ført til, at den hjemlige debat især går ud på at skælde ud på bankerne. Men ikke mange har tydelige forestillinger om, hvilket bankvæsen man egentlig ønsker. De fleste politikere synes at være tilfredse, hvis alt bliver som før. Selv raske boligprisstigninger vil formentlig ikke møde modstand. Mange eksperter har et teknisk syn på bankvirksomhed, der fremstiller den som en forretning som enhver anden og desuden som noget særdeles indviklet, der kræver meget specialiserede kompetencer. Det får mange lægfolk og politikere til at holde lav profil og alene ytre det indlysende, efter at have taget bestik af dagens vindretning. Ingen bryder sig om at dumme sig offentligt. Selv om den finansielle sektor i høj grad vedkommer os alle, har debatten om bankerne lidt af et betydeligt demokratisk underskud. En af årsagerne er uden tvivl at reguleringen af bankerne er blevet meget mere kompliceret, end den behøver at være."
12784,/debat/2011/02/svigter-psykisk-saarbare,Vi svigter de psykisk sårbare,Poul Nyrup Rasmussen," Lad mig lægge lidt tørt ud med at udlægge ugens tekster i form af tre interessante dokumenter.
Det ene papir er fra OECD. Det viser, at Danmark er blandt de vestlige lande, hvor der igennem de seneste år er sket den største stigning i antallet af pensioneringer på grund af psykiske lidelser.
Det andet er undersøgelsen Opgaveudvikling på psykiatriområdet foretaget af Dansk Sundhedsinstitut for Kommunernes Landsforening (KL). Det viser, at der fra 2000 til 2008 er sket en voldsom stigning i antallet af danskere, som er i behandling for stress, depression og ADHD. Antallet af stressramte er steget med 45 pct., mens antallet af ADHD-diagnostiserede er steget med hele 330 pct.
Det tredje er et udspil fra KL med titlen Bedre prioritering i indsatsen til de syge borgere. Det beskæftiger sig desværre meget lidt med psykiske lidelser.
Og hvorfor nævner jeg nu de tre papirer i sammenhæng? Jo, det gør jeg fordi, de tilsammen viser, hvilke udfordringer vi som samfund står over for i vores arbejde med at hjælpe og helbrede psykisk sårbare.
Den eksplosive udvikling i antallet af psykisk sårbare i behandling i distrikts- og behandlingspsykiatrien har fået grundlægger af og bestyrelsesmedlem i Psykiatrifonden, Jes Gerlach, til at udtale, at »en del af de ikke-psykotiske patienter slipper igennem behandlingssystemet, uden det er nødvendigt. Det er vigtigt, at den enkelte forinden selv gør en indsats for at få det bedre f.eks. via en forbedret livsstil, motion og god nattesøvn.«
For mig at se handler det her ikke om, at vi skal løfte pegefingre af de mennesker, som søger og har brug for hjælp. Vi kan ikke spise dem af med, at de bare skal begynde at dyrke mere motion eller lignende. Vi skal derimod række hånden frem og tilbyde vores hjælp. Det forudsætter, at velfærdssamfundet accepterer en hurtig indgriben, og at alle har et ansvar. En styrkelse af netværket er svaret.
Sårbart samfund
Stigningen i antallet af mennesker i behandling er et tegn på to ting - dels at vi er blevet mere åbne over for at komme i psykiatrisk behandling. Det er ikke længere så stigmatiserende at have en psykisk lidelse. Dels at vi har indrettet vores samfund for dårligt - både når det gælder vores arbejdspladser og skoler.
Den individualiserede tilgang og det konstante fokus på omstillingsparathed betyder, at vi er mange, som bukker under. Går ned med flaget.
Samtidig er stigningen et tegn på, at den hjælp, samfundet tilbyder, kommer for sent. Den kommer først, når vi er helt nede at bide i græsset.
Det er også det, OECD-tallene er et tegn på - at vores behandlingstilbud ikke er gode nok! At vi ikke formår at sætte ind med en tidlig og omsorgsfuld indsats over for mennesker med psykisk sårbarhed. Gjorde vi det, ville vi opleve et fald i antallet af førtidspensioneringer - ikke en stigning.
Derfor bliver jeg ærlig talt skuffet over udspillet fra KL. For hvorfor nævnes psykisk sårbare stort set ikke i udspillet?
Ret skal være ret - KL's udspil nævner, at muskel-skeletsygdomme og psykiske lidelser er årsag til 2 ud af 3 sygedagpengeudbetalinger i kommunerne. Det vil derfor »have stor betydning for den kommunale økonomi (ud over også at være en god investering rent menneskeligt) at udvikle sundhedstilbud til disse borgere, som kan bringe dem tilbage til et aktivt arbejdsliv,« konstateres det i oplægget.
Men når det kommer til konkrete tilbud og tiltag, er der ikke meget at komme efter i udspillet. Som så mange gange før bliver det kun til luftige hensigtserklæringer.
Ringe indsats
Jeg synes, det er tankevækkende, at vi i en tid, hvor vi taler om recovery som aldrig før, tilsyneladende praktiserer det stik modsatte. Hvis nogen ikke skulle vide det, så betyder recovery, at man kan komme sig. Vi har en dokumenteret viden, der fortæller os, at psykiske lidelser ikke er noget, der behøver at vare for livstid. Alligevel formår vi ikke at sætte ind med en behandling og en indsats, som kan hjælpe psykisk sårbare til et liv uden om pension og livslang hjælp fra psykiatrien. Det er beskæmmende.
Socialminister Benedikte Kiær kan ikke sige ordet psykiatri uden at tilføje, at mennesker med en psykisk lidelse kan komme sig. Beskæftigelsesminister Inger Støjberg har brugt samme argument, når hun har talt om, at unge mennesker med psykisk sårbarhed ikke skal parkeres på perronen og se togene passere, men at de i stedet skal med toget. Eller med andre ord: psykisk sårbare unge skal ikke blot parkeres på førtidspension - de skal ud på arbejdsmarkedet.
Jeg kunne ikke være mere enig. Men det nytter ikke at nøjes med at tale om recovery og hive ordet op af hatten som et trylleord. Som et 'sesam, sesam luk dig op'. Vi skal også tilbyde behandling og forløb, der kan give mulighed for recovery.
Det gør vi ikke i tilstrækkelig grad i dag. Faktisk viser OECD's og Dansk Sundhedsinstituts tal, at vi er langt fra at tilbyde en behandling, der hjælper psykisk sårbare til at komme sig. I stedet får vi flere og flere i behandling, alt imens stadig flere unge mennesker førtidspensioneres. Hvorfor er det sådan?
KL's udspil Bedre prioritering i indsatsen til de syge borgere giver en del af svaret. Den kommunale indsats har simpelthen for lidt fokus på mennesker med psykosociale problemer, ligesom den har et alarmerende lille fokus på indsatsen over for unge. Det på trods af, at psykiske lidelser i de fleste tilfælde bryder ud i ungdomsårene.
Ifølge tal fra WHO vil 75 pct. af de, der udvikler en psykisk lidelse, udvikle den, inden de bliver 25 år. Vi ved, at en markant del af de unge mennesker, som i dag ikke får en ungdomsuddannelse, har psykiske vanskeligheder. Samtidig hører jeg fra de unge, at hvis de fortæller deres folkeskolelærer, at de har det svært, får de enten at vide, at det nok går i sig selv igen, eller også bliver problemerne udelukkende tacklet som indlæringsvanskeligheder. Det er simpelthen ikke godt nok. Vi må tage vores unge mennesker alvorligt med de udfordringer, de står med - om det er mobning, misbrug, konflikter i familien, skilsmisse eller andet.
Udvid paletten
Nu er det ikke fordi, jeg vil skose lærerne. Jeg forstår dem ærlig talt godt. Mange af os har ikke redskaber til at tale med hinanden om det svære i livet. Vi bliver lidt konfliktsky og usikre og kan have tendens til at tale uden om. Men venner - vi har alle et ansvar for at gøre det så godt, vi kan. Det gode er, at det er muligt at gøre en forskel for et andet menneske i krise ved at være lyttende og omsorgsfuld.
Men hvad med de tilfælde, hvor det ikke er nok at lægge øre og skulder til? Det er i høj grad her, vi mangler tilbud. Tilbud, som lærerne kan henvise de unge til.
I dag har vi udelukkende psykiatrien eller skolepsykologen at henvise til. Hvor førstnævnte har lange ventetider og repræsenterer en voldsom indgriben i de unges liv, er sidstnævnte ofte et for lidt indgribende tilbud. Vi har simpelthen brug for en bredere palet af tilbud! Vi har brug for tilbud, der kan møde de unge, hvor de er, og give dem redskaber til at tackle hverdagen. Tilbud som kan hjælpe dem til at udbygge og styrke deres netværk, til at styrke selvværdet og den sociale værktøjskasse, de har i bagagen.
Vi skal prøve, om vi kan møde dem der, hvor vi kan være med til at normalisere deres oplevelser og gøre dem til en naturlig del af deres bagage frem for at lade dem komme så langt ud, at problemerne tegner sig som svære symptomer i deres sind. Det skylder vi ærlig talt de unge - og samfundet.
Jeg ved godt, at kommunerne er pressede på pengepungen. Jeg forstår godt, at I leder efter besparelser, og at psykiatrien er et svært område at tackle. Men vi må ikke vende det blinde øje til det svære. Der er al mulig sund fornuft i at investere i de unge - de er vores fremtid, og en tidlig indsats i nærmiljøet giver langt færre udgifter på den lange bane.
Poul Nyrup Rasmussen er formand for Foreningen Det Sociale Netværk




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",29.0,2. februar 2011,"I dag har vi udelukkende psykiatrien eller skolepsykologen at henvise til. Hvor førstnævnte har lange ventetider og repræsenterer en voldsom indgriben i de unges liv, er sidstnævnte ofte et for lidt indgribende tilbud. Vi har simpelthen brug for en bredere palet af tilbud! Vi har brug for tilbud, der kan møde de unge, hvor de er, og give dem redskaber til at tackle hverdagen. Tilbud som kan hjælpe dem til at udbygge og styrke deres netværk, til at styrke selvværdet og den sociale værktøjskasse, de har i bagagen."
1099,/debat/2015/12/venstrefloejen-glemt-kritisere-danmark,Venstrefløjen har glemt at kritisere ’Danmark’,Esben Bøgh Sørensen," Hvordan kan venstrefløjen bekæmpe de europæiske eliters nedskærings- og austerity-regime uden selv at falde i nationalismens fælde?
I en tid, hvor højrepopulistiske og radikale bevægelser og partier oplever fremgang i hele Europa, er det spørgsmål vigtigere end nogensinde.
I Danmark er Enhedslisten efterhånden det eneste folketingsparti, der konsekvent repræsenterer en kritik af den xenofobiske nationalisme. Men går man partiets retorik efter i sømmene, hviler den i høj grad også på en forestilling om ’nationen’, som står i vejen for gennemslagskraftig kritik af kapitalismen og for kampen for international solidaritet.
Læs også: Venstrefløjens forfejlede og usolidariske beskyttelse af muslimerne
Udgangspunktet for Enhedslistens EU-kritik bliver nemlig gang på gang ’Danmark’, ’danskerne’ og hvad ’vi’ skal gøre – senest eksemplificeret ved afstemningen om retsforbeholdet. Hvad der burde have været en anledning for venstrefløjen til at genopfinde kritikken af nationen, blev i stedet en afstemning om et ’ja’ eller et ’nej’ inden for nogle rammer, som et parti som Enhedslisten burde have forkastet. Præmissen var nemlig, hvorvidt ’vi’, dvs. det nationale fællesskab, skulle indgå i et samarbejde på retsområdet med andre nationer gennem EU.
Samme tendens så man i Enhedslistens valgvideo i forbindelse med folketingsvalget tidligere i år. Her skrues der virkelig op for den nationale retorik, endda i en romantiseret form: »De [danskerne] skabte et fællesskab, der forandrede Danmark.« Her tales om, hvordan det nationale velfærdsfællesskab, som blev skabt af »danskerne«, nu er under pres, og »derfor kæmper Enhedslisten for velfærden og for vores fællesskab« med nationale vendinger om »vi« og »vores«. Det er et klassisk eksempel på antikapitalistisk – eller nærmere socialdemokratisk – retorik, der baserer sig på national identitet.
Læs også: ’Venstrefløjen er Europas bevidsthed’
Og hvorfor er det så et problem?
Min påstand er, at så længe internationalismen ikke for alvor kobles til en kritik af nationen og den nationale identitet som sådan, får den aldrig den rette gennemslagskraft. Resultatet er, at den ekskluderende nationalisme – som vi finder hos Dansk Folkeparti til Socialdemokraterne – fortsætter med at blomstre. Venstrefløjen bør ikke kun kritisere nationalismen i dens mest ekstreme form, men også selve forestillingen om den nationale identitet. Nation, nationalstat og kapitalisme hænger nemlig sammen!
Moderne fænomener
Der har ikke altid eksisteret ’nationer’, og national identitet er ikke fra naturens side en del af mennesket, men derimod noget historisk skabt. Før den moderne kapitalisme og industrielle revolution henviste ordet ’nation’ som regel til eliternes fællesskab og havde altså ikke samme betydning som det, vi i dag forstår ved begrebet. National identitet, nationalstat og nationalisme er moderne fænomener.
Der har altid eksisteret fællesskaber med traditioner, vaner og forestillinger om et særligt ’vi’. Typisk har disse fællesskaber været lokalt forankret og personligt bestemte. Religiøse forestillinger har ligeledes spillet en stor rolle for etableringen af mere abstrakte fællesskaber mellem mennesker, der ikke stod i nogen direkte eller personlig relation til hinanden. Men først i moderne tid ser vi fremkomsten af nationalstater, dvs. geografisk afgrænsede lande og de dertilhørende, men ikke altid identiske forestillinger om national identitet, kultur og sprog.
Læs også: Venstrefløjen er forstenet
Udviklingen af den moderne stat med administration, bureaukrati, militær, uddannelsessystem etc. var en afgørende faktor i dannelsen af nationerne. Nationerne baserer sig ikke på en oprindelig sproglig og kulturel identitet for de respektive lande. De nationale sprog og kulturer, som vi kender dem i dag, er hovedsageligt blevet skabt i moderne tid af staten og dennes uddannelsesinstitutioner. Da Tyskland blev grundlagt i 1871, var det eksempelvis kun to procent af befolkningen, der talte tysk på nogenlunde den måde, sproget bruges i dag.
Med udviklingen af den industrielle produktion blev de gamle lokale fællesskaber opløst, hvilket skabte et behov for større og mere homogene fællesskaber. I stedet for de gamle agrare og lokale fællesskaber skabte de moderne industrielle stater således et nyt og mere kulturelt standardiseret ’folk’ til et nyt nationalt arbejdsmarked, som lagde grunden til den nationale identitet, der eksisterer inden for de respektive landegrænser.
Ekskluderende fællesskab
Kapitalisme og nation hænger yderligere sammen på et mere grundlæggende niveau. Kapitalisme er et samfund, hvor markedet er det centrale økonomiske princip. Det betyder, at producenterne ikke står i direkte relation til hinanden, men derimod er adskilte fra hinanden. Derfor bliver det anonyme marked den eneste måde at erhverve sig produkter på. I sådan et atomiseret samfund jagter alle deres egne private interesser, hvad enten de er lønarbejdere eller virksomhedsejere. Der opstår derfor et behov for en mekanisme, der kan integrere alle disse private og modstående interesser i et samlet fællesskab. Dette behov er af historiske grunde blevet opfyldt af nationen, den nationale identitet og nationalstaterne. En kritik af kapitalismen må derfor indebære en kritik af det nationalstatslige ’vi’.
Læs også: Når venstrefløjen gør sig klog på arbejderklassen
Nationen er således ikke et frivilligt fællesskab, men derimod den moderne stats underkastelse af individerne som dennes subjekter og ekskluderingen af alle, der ikke tilhører nationen. Det er staten, der skaber sit folk, og ikke omvendt. Staten skaber et påstået kulturelt og værdimæssigt fællesskab mellem mennesker med vidt forskellige klassemæssige baggrunde. De modsatrettede interesser i kapitalismen integreres således gennem det af staten skabte kulturelle fællesskab baseret på særlige påståede ’danske’, ’tyske’, ’franske’ etc. værdier. Den nationale identitet afgrænser sig derfor altid i forhold til alle andre nationaliteter. Nationen er pr. definition ikke et inkluderende, men et ekskluderende fællesskab.
En grundlæggende kapitalismekritik må derfor også indebære en kritik af nationen og den nationale identitet. Venstrefløjen kan ikke nøjes med at rette en kritik mod den xenofobiske nationalisme, men må yderligere rette en mere grundlæggende kritik mod nationalstaten som sådan.
Syriza gør det også
Men det er ikke kun i Danmark, at venstrefløjen orienterer sig mod nationalstaten. Venstrefløjspartiernes svar på neoliberalismen og de europæiske eliters nedskæringsregime har hovedsageligt været en tilbagevenden til nationalstaten og forestillingen om national suverænitet.
I Grækenland gik Syriza i regering med et højrepopulistisk parti (ANEL) med henblik på at danne en ’national redningsregering’. Udgangspunktet for Syriza-lignende partier over hele Europa er ligeledes nationalstaten og den nationale suverænitet, der trues af EU, IMF og Den Europæiske Centralbank.
Læs også: Venstrefløjen tier, mens racisterne taler
»Forestillingen om en ’nationernes ret’, der er gældende til alle tider alle steder, er intet andet end en metafysisk kliché,« lød det i sin tid fra Rosa Luxemburg. I dag er vi meget langt fra hendes kritik af national suverænitet.
Venstrefløjen bør kaste den nationale forestillingsverden af sig og rette en grundlæggende kritik mod nationen og nationalstaten. Uden denne grundlæggende kritik forbliver kapitalismekritikken utilstrækkelig. I stedet for nationalstaten må erfaringerne fra de seneste års spontane protestbevægelser organiseret i bunden af samfundet danne udgangspunkt for at gentænke, hvad international klassekamp vil sige i dag.
Esben Bøgh Sørensen er cand.mag. i idéhistorie




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",162.0,19. december 2015,"En grundlæggende kapitalismekritik må derfor også indebære en kritik af nationen og den nationale identitet. Venstrefløjen kan ikke nøjes med at rette en kritik mod den xenofobiske nationalisme, men må yderligere rette en mere grundlæggende kritik mod nationalstaten som sådan."
10252,/debat/leder/2012/03/syriens-lange-vej,Syriens lange vej,Lasse Ellegaard," Det var ikke noget stort øjeblik i arabisk historie, da Iraks udenrigsminister, Hoshyar Zebari, og formanden for Den Arabiske Liga, Nabil al-Arabia, i aftes opsummerede ligatopmødet i Bagdad ved at kalde det ’historisk’.
Det eneste historiske ved de 21 medlemslandes træf var, at de 21 medlemslande – Syrien er for tiden suspenderet – igen er uenige. Kun 10 af de 21 statsledere mødte frem, og årsagen var indlysende: De arabiske lande er dybt uenige om, hvad man skal stille op med revolten mod præsident Bashar al-Assads regime. Så de enedes om at støtte tidligere FN-generalsekretær Kofi Annans fredsplan i seks punkter, hvilket er sigende for dens indhold.
Selv Bashar al-Assad støtter de seks punkter, der indebærer ’arbejde for de legitime forhåbninger og bekymringer i den syriske befolkning’ – men under syrisk ledelse (!), en forpligtelse til at stoppe kampene og ’straks’ stoppe hærens aktiviteter, herunder brugen af tunge våben. Det syriske militær har ikke stoppet dets ’aktiviteter’, heller ikke brugen af tunge våben. Men Syrien har sagt ja til at etablere ’humanitære pauser’ på to timer hver dag, så folk kan komme til behandling efter at have været udsat for de tunge våben, ligesom syrerne angiveligt forpligter sig til at speede løsladelser af politiske fanger op – men hvem kontrollerer det? Det gør Syrien selv, eftersom planen inkluderer ’en syrisk ledet proces’.
Syrien skal endvidere lade journalister rejse frit rundt i landet og forpligtes til at ’respektere foreningsfriheden’ og ’retten til at demonstrere fredeligt.’
Det er ikke svært at tilslutte sig en plan, der søger at ’løse de legitime forhåbninger og bekymringer i den syriske befolkning’. Det svære er at gennemføre den. Og hvad det arabiske topmøde viste – og hvad det kommende møde i Istanbul for ’Syriens venner’ vil vise, er, at den syriske konflikt er uløselig, så længe Bashar al-Assad og hans klike af familiemedlemmer, svogre, fætre og kusiner er ved magten i Damaskus. Den syriske opposition, så splittet den end er – og det er den – er enig om, at Assad-familien skal væk, før der kan tales forretninger med regimet.
Og det er ikke så underligt – i de øvrige arabiske revolter – i Tunesien, Egypten, Yemen og Libyen – varierer forandringerne af samfundene. Tunesien er faktisk det eneste land, der har gennemført forandring. I de øvrige lande er de gamle systemer intakte, men deres symboler – despoterne – er væk. Flygtede, fængslede, lynchede. Ingen arabiske iagttagere tror på, at der bliver nye tilstande i Syrien, før al-Assad er væk. Dertil er der dræbt for mange uskyldige – den seneste opgørelse fra FN siger mellem 9.000 og 10.000, men tallet er formentlig langt højere.
Dilemmaet med Syrien er nu som før: Skal det internationale samfund gribe ind, eller skal regimet og oprørerne – Den Frie Syriske Armé, støttet af dele af oppositionen – overlades til at slagte hinanden. Den Arabiske Liga mener ja – i sluterklæringen fra Bagdad siges der nej til intervention udefra. Det var grunden til, at de fleste Golf-stater bortset fra Kuwait kun sendte såkaldt ’lavprofilerede’ delegationer. Qatar lod endog verden vide, at den lave profil var et ’budskab’. Hvilket er logisk, eftersom Qatar – og Saudi-Arabien – bevæbner de syriske oprørere.
Det, der mudrer konflikten, er, at den ikke længere er lokal, men er en international krise. Og det, der undrer, er, at hvis Vesten seriøst var interesseret i at lindre det syriske folks lidelser og ’bekymringer’, havde man fundet en ordning med Rusland og Kina for længe siden. Russernes pointe har gennem hele striden været, at begge parter i konflikten skulle indstille skydningen ved en våbenhvile. Oppositionens vestlige støtter – især Frankrig og Storbritannien – var imod. De krævede en ensidig våbenhvile, hvilket alle vidste, at det syriske regime aldrig kunne gå med til. Men i sommer regnede oppositionen såvel som dens støtter med, at Bashar al-Assads fald var lige om hjørnet. Det var naiv ønsketænkning, baseret på erfaringer fra de andre revolter. Men Syrien er et særtilfælde af to grunde: Dets befolkning er delt nogenlunde midt over i synet på revoltens berettigelse, og det syriske regime har venner. I den muslimske verden ikke alene Iran, men også i stilhed Irak, Jordan, Algeriet, Sudan og Libanon.
Der er lang vej til fred. 
",0.0,30. marts 2012,"Dilemmaet med Syrien er nu som før: Skal det internationale samfund gribe ind, eller skal regimet og oprørerne – Den Frie Syriske Armé, støttet af dele af oppositionen – overlades til at slagte hinanden. Den Arabiske Liga mener ja – i sluterklæringen fra Bagdad siges der nej til intervention udefra. Det var grunden til, at de fleste Golf-stater bortset fra Kuwait kun sendte såkaldt ’lavprofilerede’ delegationer. Qatar lod endog verden vide, at den lave profil var et ’budskab’. Hvilket er logisk, eftersom Qatar – og Saudi-Arabien – bevæbner de syriske oprørere."
8201,/debat/leder/2013/01/skatteydernes-sejr,Skatteydernes sejr,Mette Rodgers," LEDER – Hvem skal betale regningen, når en bankvirksomhed går konkurs – virksomhedens aktionærer og kunder eller skatteyderne i det land, hvor banken har hovedsæde? Det er et spørgsmål, som er blevet diskuteret ihærdigt i Europa i de seneste år, og hvor forskellige regeringer er kommet til forskellige konklusioner.
I Irland betaler de irske skatteydere nu tilbage på en milliardgæld, efter at deres regering i 2008 besluttede at garantere alle indskud i de irske banker – et løfte der siden førte til, at landet måtte bede om en lånepakke fra EU og IMF, efter at bankerne krakkede. Island derimod valgte en anden vej, da 85 procent af dens banksektor i 2008 kollapsede, heriblandt onlinebanken Icesave. Frem for at redde bankerne lod landets politikere dem gå konkurs og især de udenlandske kunder sejle i egen sø. I virkeligheden havde politikerne ikke noget valg, idet de islandske banker i årene op til finanskrisen var blevet 10 gange større end landets økonomi.
I Storbritannien og Holland, hvor 340.000 Icesave-bankkunder var bosat, valgte regeringerne imidlertid at betale regningen og krævede efterfølgende de over 30 mia. danske kroner retur fra den islandske regering. To gange blev der indgået en tilbagebetalingsaftale mellem de britiske og hollandske regeringer og den islandske, men begge gange afviste det islandske folk i folkeafstemninger at betale regningen.
I går gav frihandelsorganisationen EFTA’s domstol skatteyderne ret i, at de ikke har pligt til at påtage sig bankernes gæld »i en systemisk krise af den størrelsesorden, Island oplevede«.
Domstolens beslutning er en sejr for skatteyderne, der modsatte sig deres egne politikere og sagde nej til at rydde op efter de uansvarlige bankers hærgen. At domstolen gav skatteyderne ret, bør roses.
Samtidig må vi dog erkende, at bankvirksomhed ikke kan sidestilles med andre kommercielle virksomheder. Bankerne spiller en væsentlig rolle i vores samfund. Blandt kunderne er der spekulanter, men der er også millioner af almindelige bankkunder.
Disse – det vil sige os alle – er altså udsatte, hvis der ikke er nogen garanti for, at vi får vores penge igen i tilfælde af et krak. Hvad sådan en usikkerhed kan føre til, kan man få en fornemmelse af ved at spejde mod Rusland, hvor almindelige mennesker mistede deres sparepenge i finanskrisen i 1998. I dag spenderer mange russere hver en rubel, de tjener, og har de lidt til overs, lægger de dem hellere under madrassen end i banken. Tilliden til systemet er røget.
Det samme ser vi tegn på i Europa. De seneste tal viser, at grænseoverskridende bankvirksomhed er for nedadgående. Dette er årsagen til, at EU – trods EU-kommissær Michel Barniers løfte om at »bryde forbindelsen mellem bankkrise og offentlige budgetter« – havde ventet gårsdagens dom med en grad af bekymring. Større risiko for indskyderne kan meget vel ramme grænseoverskridende bankvirksomhed endnu hårdere, hvilket igen kan gå ud over væksten.
Det er umuligt at finde en løsning på spørgsmålet om, hvem der skal betale, når en bank går konkurs, som ikke vil ramme nogen. Men der findes løsninger, der kan fordele risikoen og smerten bedre. Nogle af disse er EU godt i gang med at diskutere. Enkelte bliver sågar implementeret. Island vandt for eksempel kun gårsdagens sag, fordi et nyt direktiv fra 2009, der kræver, at EU-landene garanterer indskud op til 100.000 euro per kunde, ikke eksisterede, da dens banksektor gik konkurs året forinden.
Planerne om bankunionen, der på sigt skal gøre det muligt at bruge Den europæiske stabilitetsmekanisme (ESM) til at yde direkte lån til kriseramte banker, skal sikre, at det irske scenario ikke kan finde sted igen. Andre forslag tæller en opsplitning af bankernes investeringsgrene fra deres almindelige bankvirksomhed samt en rangordning af kunder over aktionærer i tilfælde af konkurser.
Støvet fra 2008-krisen har langtfra lagt sig endnu. Millioner af skatteydere i Europa vil i de kommende år fortsat betale prisen for utilstrækkelig regulering og uansvarlig bankforretning. Men de kan nu lade sig inspirere af de trodsige islændinge og kræve, at fornuftige tiltag bliver vedtaget og implementeret, så en retssag som gårsdagens aldrig bliver nødvendig igen.
",40.0,29. januar 2013,"Samtidig må vi dog erkende, at bankvirksomhed ikke kan sidestilles med andre kommercielle virksomheder. Bankerne spiller en væsentlig rolle i vores samfund. Blandt kunderne er der spekulanter, men der er også millioner af almindelige bankkunder."
1632,/debat/2015/09/kreative-regnefinter-bag-halvering-fattige,Kreative regnefinter bag halvering af fattige,Claus Strue Frederiksen og Tine Hindkjær Madsen," Fredag den 11. september i år blev der i Danmark uddelt 440.000 eksemplarer af avisen Verdens Bedste Nyheder, der er et oplysningsinitiativ under FN, Danida og de danske udviklingsorganisationer. Af avisen fremgår det, at det første af FN’s såkaldte 2015-mål – halvering af ekstrem fattigdom i verden – allerede blev nået i 2010.
Umiddelbart lyder det som en god nyhed. Men ifølge den indflydelsesrige tyske filosof Thomas Pogge omhandler målet ikke en reel halvering af verdens ekstreme fattigdom. I andenudgaven af sin berømte bog World Poverty and Human Rights kritiserer Pogge udformningen af det første 2015-mål.
Umiddelbart forekommer det ret ligetil at gennemskue, hvad et mål om at halvere ekstrem fattigdom i verden indebærer. I år 2000, hvor 2015-målene blev vedtaget, var der knap 1,1 milliard mennesker, der levede i ekstrem fattigdom. En halvering af ekstrem fattigdom i verden indebærer således, at der i 2015 højst må være 550 millioner mennesker, der lever i ekstrem fattigdom.
Det var imidlertid ikke det mål, som verdens ledere støttede op om i år 2000. I stedet går det første 2015-mål på at halvere andelen af mennesker i udviklingslandene, der i forhold til 1990 lever i ekstrem fattigdom. Og det er langtfra det samme.
Hvor gærdet er lavest
Tre ting er værd at bemærke. For det første: At halvere andelen frem for det faktiske antal er grundet befolkningstilvæksten et langt mindre ambitiøst mål. I 1990 var 30 procent af befolkningen i udviklingslandene ekstremt fattige. Målet er altså, at andelen af ekstremt fattige skal ned på 15 procent. Men grundet befolkningstilvæksten svarer 15 procent til et langt større antal mennesker i dag, end det gjorde i 1990.
Dernæst: Ved at fokusere på andelen af fattige i udviklingslandene springer man igen over, hvor gærdet er lavest, da det er her, befolkningstilvæksten har været størst.
Og for det tredje: Ved at rykke udgangspunktet tilbage til 1990 udnytter man den øgede befolkningstilvækst, der fandt sted i tidsrummet 1990 til 2000. Samtidig drager man nytte af reduktionen på over 150 millioner ekstremt fattige, der allerede havde fundet sted, da målet blev vedtaget i år 2000.
Alle disse regnefinter betyder, at en halvering af ekstrem fattigdom i verden ifølge 2015-målet er nået, når der er 900 millioner mennesker, der lever i ekstrem fattigdom og ikke 550 millioner, sådan som man kunne have forventet.
Siden Pogge formulerede denne kritik i 2008, har FN foretaget en opjustering af antallet af ekstremt fattige i 1990. Ifølge FN’s nye Millennium Development Goals Report fra 2015 var antallet af ekstremt fattige i 1990 ikke 1,2 milliarder som oprindelig angivet men derimod 1,9 milliarder. Eftersom antallet af ekstremt fattige i 2015 i samme rapport angives til at være 836 millioner, synes der siden 1990 at være sket an reel halvering af ekstrem fattigdom i verden. Men her er det værd at bemærke, at halveringen udelukkende skyldes den kraftige opjustering af 1990-tallet. At der var flere fattige i 1990, end oprindelig antaget, er vel næppe værd at fejre.
Urimelige globale forhold
Pogges mest centrale kritikpunkt retter sig imidlertid ikke mod den besynderlige udformning af det første 2015-mål, men omhandler derimod vores ansvar over for verdens fattige. Ifølge Pogge krænker vi de fattiges menneskerettigheder, fordi vi opretholder en uretfærdig global orden. Pogge henviser her til artikel 25 i menneskerettighedserklæringen, der omhandler retten til en rimelig levestandard, og artikel 28, der omhandler retten til at leve under en international orden, der sikrer, at menneskerettighederne kan virkeliggøres.
Pogge peger på en lang række globale institutionelle forhold, som bør ændres for at undgå at krænke de fattiges ret til en rimelig levestandard. For det første bør man indgå mere retfærdige handelsaftaler i WTO-regi. Velstående lande bør ikke have så høje tariffer, subsidier og handelskvoter, da dette hæmmer udviklingslandenes eksportmuligheder. Desuden foreslår Pogge at ændre reglerne for intellektuel ejendomsret, så man får hurtigere adgang til billig kopimedicin.
For det andet bør det internationale samfund ikke længere tillade diktatorer at sælge naturressourcer og optage lån på vegne af en befolkning, de ikke repræsenterer. Pogge sidestiller dette med at købe eller tage pant i varer fra en bevæbnet forbryderbande, der har taget kontrol med et varehus. Man må kræve et minimum af demokratisk legitimitet, før en regering kan låne og sælge på vegne af sit land. Ellers bærer det internationale samfund også et ansvar for at holde korrupte diktatorer ved magten.
Pogge argumenterer på overbevisende måde for, at mange af de 18 millioner årlige fattigdomsrelaterede dødsfald kunne undgås, hvis den globale institutionelle orden blev ændret, således at den i højere grad tilgodeser de fattiges interesser.
I begyndelsen af den nuværende generalforsamling (15. september til 6. oktober) vedtog FN en række bæredygtighedsmål rettet mod 2030. Det første går på udryddelse af ekstrem fattigdom. Hvis dette mål skal nås, er Pogges kritik af den nuværende globale institutionelle orden et godt sted at starte.
Claus Strue Frederiksen og Tine Hindkjær Madsen forsker i filosofi ved Københavns Universitet
",5.0,30. september 2015," Fredag den 11. september i år blev der i Danmark uddelt 440.000 eksemplarer af avisen Verdens Bedste Nyheder, der er et oplysningsinitiativ under FN, Danida og de danske udviklingsorganisationer. Af avisen fremgår det, at det første af FN’s såkaldte 2015-mål – halvering af ekstrem fattigdom i verden – allerede blev nået i 2010."
1546,/debat/2015/10/knas-skolens-maskinrum,Knas i skolens maskinrum,Iben Benedikte Valentin Jensen," Er det virkelig lykkedes regeringen og kommunale forvaltninger at bilde den pædagogiske profession ind, at en øget videnskabeliggørelse, akademisering og ekspertbistand er til deres eget bedste?
Hver eneste gang, jeg som lektor mødes med lærere og pædagoger til efter- og videreuddannelsesaktiviteter, er der blevet fyret utallige lærere eller pædagoger et eller andet sted i kommunen. Hvorfor? Fordi vi har skattestop, og hver gang en akademiker eller konsulent træder ind på banen, så skal pengene tages et sted fra, og det sker stort set ved at ’effektivisere’ undervisernes arbejdstid.
Når der sælges kurser til kommunale skoler, så koster det kassen. For jer, der har betalt en diplomuddannelse, er der intet nyt her. Hvorfor koster det en bondegård? Fordi I skal betale for alle de ph.d.’er, som eksempelvis en professionshøjskole skal have ansat for at blive akkrediteret på den europæiske universitetsrangliste.
Jeg afleverer ved hver fakturering 10 procent til bl.a. alle de forskere, der skal give medvind til alle de mulige og umulige temaer, der skal hvidvaske folkeskole- reformen: Synlig læring, læringsmålstyret undervisning osv. Når så lærere og pædagoger har betalt for forskerne – ved at løbe hurtigere og slippe forberedelsen – så bliver de selv samme lærere og pædagoger fodret med de resultater, som eksempelvis ph.d.-studerende forudsigeligt ender med at producere, og disse resultater omformes til metoder-der-virker, så alle lærere og pædagoger igen kan få reduceret forberedelsestiden, tage flere elever osv.
På den måde bliver der råd til flere forskere, som kan finde flere resultater, der kan ende med udarbejdelsen af undervisningsrobotter, så vi helt kan undvære lærere og pædagoger. Således forsvinder pædagogiske institutioner med forpligtende fællesskaber til fordel for programmerede individuelle læringsstrategier, der kan selvevaluere sig selv via nationale tests. Man becomes machine.
Vidensdelingens hellige navn
Hvordan spares der så ude på skolerne? Jo, foruden at reducere i antallet af lærere og pædagoger, så de resterende skal tage flere børn i flere timer, så lader man lærernes egne kolleger efteruddanne (betalingen går til forskere osv.) og ansætter dem så som eksperter ude på skolerne.
I vidensdelingens hellige navn antager man, at disse eksperter (AKT-eksperter, inklusionseksperter etc.) kan være sådan lidt all over og fortælle deres kolleger, hvilke fortræffeligheder de kan og bør udvide deres undervisning med. Altså sættes deres kolleger reelt til at fortælle dem, hvad de yderligere kan gøre oven i alle de opgaver, underviserne ikke kan nå at håndtere i forvejen. Forestil dig, hvilket arbejdsklima og kollegialt samarbejde det giver.
Læs også: Modtænkende og herligt utidssvarende
Kommunerne sparer også ved at få enkelte kolleger til at udarbejde kompendier, som kan sendes ud til samtlige fagkolleger i kommunen, og dette kompendium antages kollegaen at kunne følge slavisk. Alt sammen med den bonus, at læreren formelt set ikke behøver at forberede sig til undervisningen: Det har kolleger i kommunen jo allerede gjort for en!
Og kommunerne beder så pædagoger om at være understøttende i undervisningen, så den enkelte lærer kan tage flere elever. Eller underviserne får detaljeret læringsmålsstyringsredskaber fløjet ind fra over there og down under, som ved hjælp af forlaget Dafolo sendes ud til alle skoler som manualer. Efter mottoet, det nyeste af det bedste, engelsk er det nye latin, og fortiden og erfaringer er dødvægt.
Æd halen og sig tak
Problemet er nu, at i den pædagogiske praksis tager det enormt lang tid at overlevere et kompendium, fordi man mundtligt skal diskutere de didaktiske overvejelser om, hvordan, hvorfor og hvad sammen med forfatteren af kompendiet, før man selv kan stille sig op og navigere med det i en dilemmafyldt, uforudsigelig og lokal undervisningspraksis. Her er det ikke muligt at overføre noget som helst. Pædagoger og lærere er nødt til at kunne mødes og tale sammen, hvis de skal kunne bruge hinanden som ’understøttende’. Man må simpelthen vide, hvilke didaktiske tanker den anden har, før man kan understøtte hinanden i den konkrete unikke praksis. Andet ville være dybt uprofessionelt.
Men der er ingen tid til at mødes og ingen mulighed, når det ikke er koordineret mellem eksempelvis SFO’en og skoledelen i organisationen. Og jo flere udefra-definerede mål, der skal fokuseres på, jo flere didaktiske diskussioner indebærer det, fordi intet team eller underviser kan nærme sig et mål, uden at gøre sig forestilling om, på hvor mange forskellige måder det kan nærmes. Eller hvad målene betyder for den enkelte konkrete elev i dens unikke sammenhæng. Eller de forskellige tempi, målet nødvendigvis nærmes i, når der skal undervisningsdifferentieres i en skole, der altid skal arbejde for inklusionen af alle elever. Folkeskolen er ikke en privatskole, ingen elever kan vælges fra!
Hvis man skal have lærere og pædagoger til at æde deres egen hale og sige tak, så må man – hvis man ingen tid har til processen – drive dem som kvæg ind i store kommunale haller og lade forskere og professorer med autoritet i stemmen præsentere metoder som sandheder. Bliver noget gentaget myndigt nok rigtig mange gange, så bliver det en sandhed. Når så videnskaben og akademikerne har talt – og her er det jo en fordel, at de aldrig har været ude i den pædagogiske praksis, for ellers var det nok svært at sige så meget sludder lige op i hovedet på de mennesker, der ved, det er usandt – så beder man lærere og pædagoger gå hjem og vente på en task force af pædagogiske konsulenter, som kan implementere de tilhørende metoder ude på skolerne.
Da ingen lærer eller pædagog skal bruge tid på forberedelse eller didaktiske spekulationer, så må der komme konsulenter ud og give redskaber direkte i hånden. Det er her vigtigt, at hverken lærere eller pædagoger forholder sig kritisk til redskaberne, da det vil gøre det helt umuligt og alt for kompliceret at harmonisere skolerne over hele landet på no time. Og tid er penge. Enshed er her mantraet. Man må kunne rejse fra Møn til Skagen, uden at man oplever skolerne forskellige, og man må kunne skifte enhver genstridig lærer eller pædagog ud, uden at de savnes, eller det får indvirkning på metodevalget.
Logik for burhøns
Alt imens sygemeldes lærere og pædagoger heldigvis i hobetal, så vi nu får udskiftet al ’gammeldags’ pædagogisk viden og erfaring. Det er jo fortid, er for kritisk og oldnordisk fællesskabsorienteret. Det hører jo til en grundtvigsk tid, hvor frihed og fællesskabet var idealet. Hvor det handlede om et personligt ansvar og at blive myndig. Som vi ved fra ethvert amerikansk og asiatisk skolesystem, så er det ikke muligt at styre autonome organisationer, der er baseret på en kritisk faglighed og myndighed. Det giver ikke mulighed for at ’vækste’ uhæmmet eller skabe et flow af ja-hatte-konstruktioner.
Læs også: Den virkelige verden kalder pædagoguddannelsen
Først tager vi fagligheden, så tager vi myndigheden, og så ødelægger vi de pædagogiske institutioner. Herefter har vi et fragmenteret, flydende individualiseret samfund, hvor skoler er maskinrum, hvor magthavere pt. kan skrue op og ned for snævre politiske og teknokratiske behov og interesser.
Jamen, det er da logik for burhøns. Selv den flok af de sociologer, psykologer og neurologer, der nu har overtaget og ødelagt enhver pædagogisk praksis, skulle kunne se det. Helt uden min hjælp. Ikke sandt?
Iben Benedikte Valentin Jensen er lektor, cand.pæd. og master i professionsvejledning




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",44.0,14. oktober 2015,Vidensdelingens hellige navn
9284,/debat/2012/08/laeserbreve-4,Læserbreve,Informations Webredaktion," Regeringens to tunger
Martin Jespersen, København
På den ene side fremlægger sundhedsminister Astrid Krag et glimrende udspil om psykiske sygdomme, og beskæftigelsesminister Mette Frederiksen taler om bedre psykisk arbejdsmiljø. På den anden side kommer undervisningsminister Christine Antorini samtidig med et udspil om, at lærerne i folkeskolen skal undervise mere, selv om mange lærere er ramt af psykiske problemer og stress.
Hvis man virkelig vil gøre noget ved det psykiske arbejdsmiljø, skulle man afskaffe alle de kontrolmekanismer, evalueringer og den managementstyring, som florerer i den offentlige sektor i disse år.
Man kunne opfordre til at læse Alain Ehrenbergs bog Det udmattede selv, der netop omhandler forholdet mellem samfund og depression som en følge af det nye arbejdsliv med fokus på individet og dets egen skyld, i forhold til det tidligere mere rettighedsbaserede, solidariske arbejdsliv.
Udnyttelse af arbejdsløse
Jarl Artild, København
Information bragte den 22. august historien om 29 år gamle Oliver Abbey. Abbey har igennem de sidste to år gjort alt for at få et arbejde, både inden for sit eget felt som grafisk designer og i andre brancher, og har i den forbindelse været i flere ulønnede praktikstillinger. Det er et usundt system, der udnytter (unge) arbejdsløse på denne udspekulerede måde.
Det har udviklet sig til en industri, hvor de arbejdsløse reelt aldrig har haft nogen chance for at få et rigtigt job på normale overenskomstmæssige løn- og arbejdsvilkår. Ellers kunne man ikke udnytte masser af (unge) arbejdsløse som billig/gratis arbejdskraft og bruge dette til at trykke løn- og arbejdsvilkår for hele arbejdsstyrken.
Den arbejdsløse unge mand får masser af gratis arbejde på sit cv og foden indenfor i virksomheder, der står klar til at beskæftige ham med gratis arbejde. Den arbejdsløse unge mand får også et stort netværk af mennesker der alle véd, at han aldrig har lavet andet end gratis arbejde. Hvem tjener på alt det her?
Ophavsretten skader ikke film
Martin Strange-Hansen, formand for Danske Filminstruktører
I en kronik den 17. august skriver Carsten Agger, at »Ophavsretten sender værdifulde værker ud i glemslen«. Personligt synes jeg, ligesom Carsten Agger, at ophavsretten primært skal »sikre levebrødet for de mange kunstnere, mens de stadig er i live«, og at en beskyttelsestid på 70 år efter ophavsmandens død for filmværker, er lang tid. Men Carsten Aggers kritik beror imidlertid på nogle misforståelser.
Han hævder, at på grund af den langvarige ophavsret risikerer mange værker at gå uigenkaldeligt tabt, og at ophavsretten stiller sig i vejen for digitalisering af gamle film. Det mener jeg ikke er rigtigt – snarere tværtimod.
I Danmark har vi selvfølgelig pligtaflevering af film, og lovgivningen sikrer således, at filmene bevares for eftertiden. Det Danske Filminstitut har en afdeling, som ikke laver andet end at bevare, sikre og vise ældre film. Set med mine øjne får ophavsretten derfor ikke film til at forsvinde, men sikrer derimod, at filmskaberne får indtægter, så de har råd til at lave nye film.
På denne måde sikrer vi grundlaget for en professionel filmbranche og en mangfoldig produktion af danske film.
Skinger tone ireligionsdebat
Torstein Krebs Niclasen, Tårs
Den 20. august svinger Anders Kjær Bruun sig meget højt op i sin kommentar til Jerry A. Coynes kronik om religionernes tilbagegang i USA (bragt den 16. august).Kjær Bruun beskriver »pinlige tendenser i moderne religionsdebat«,et»pinligt debatklima«, en»fundamental uvidenhed« og påpeger, at den »nazistiske statsideologi var ateistisk«,for blot at nævne nogle retoriske perler.
Må jeg ganske sagtmodigt fremføre et par bemærkninger til ovennævnte. Argumentationen er en sammenkædning af begreber, der er en Erasmus Montanusværdig. Når nazister er ateister, hvad er så ateister? Det er jobegynderlogik. Tonen er slået an, og Kjær Bruun fastholder herefter med beundringsværdigkonsekvens sit argumentative niveau. Måtte jeg foreslå noget beroligende før han næste gang sætter sig tiltastaturet.
Lav skat og rigelig lighed
Anders Samuelsen, partileder, Liberal Alliance
De 10 procent af danskerne, der tjener mest, betaler 32 procent af alle indkomstskatterne her i landet. Til sammenligning betaler de 10 procent med de laveste indkomster kun 0,3 procent af indkomsterne. Det viser en ny opgørelse, som Cepos har udarbejdet. Graden af omfordeling er så høj her i landet, at det skader Danmarks muligheder for at skabe vækst og velstand, fordi incitamentet til at arbejde er lavt, og der foretages for få investeringer.
I Liberal Alliance foreslår vi at sænke indkomstskatten til maksimum 40 procent. Det gør vi af samfundsøkonomiske grunde: Lavere skatter påvirker konkurrenceevnen positivt og dermed mulighederne for at skabe vækst, nye arbejdspladser og i sidste ende velstand, der jo er forudsætningen for, at vi har råd til et velfærdssamfund. Men vi gør det også af moralske grunde: Folk skal have lov til at beholde en større del af deres egne hårdt tjente penge.
Vi er blevet beskyldt for at være ultraliberalistiske, men faktum er, at Danmark med en skatteprocent på 40 procent fortsat vil være blandt de mest lige lande i verden målt ved indkomstlighed.
Evidens og menneskesyn
Niels Henrik Hjøllund, Aarhus
Som forsvar for forkortelsen af dagpengeperioden henviser Det Radikale Venstre til videnskabelig evidens, senest Nadeem Farooq, som den 17. august citeres for dette: »Der er en påviselig effekt ved, at den arbejdsløse ved, at dagpengeperioden udløber«.
At underbygge, at trusler om liv og velfærd har en adfærdseffekt, kræver ikke sofistikeret forskning – hvis vi et øjeblik antager, at der altså er arbejde at søge. Også de syge kan trues i arbejde. Selv dødssyge. Det er også ’en påviselig effekt’, som der er uomgængelig solid dokumentation for fra arbejdslejrene i Tyskland. Det er ikke blot en provokation, for naturligvis er vi ikke der. Men det illustrerer dog, at effekt kun er et spørgsmål om, hvor meget vi er villige til at presse og true på liv og velfærd. Det handler så om menneskesyn.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,25. august 2012,"Må jeg ganske sagtmodigt fremføre et par bemærkninger til ovennævnte. Argumentationen er en sammenkædning af begreber, der er en Erasmus Montanusværdig. Når nazister er ateister, hvad er så ateister? Det er jobegynderlogik. Tonen er slået an, og Kjær Bruun fastholder herefter med beundringsværdigkonsekvens sit argumentative niveau. Måtte jeg foreslå noget beroligende før han næste gang sætter sig tiltastaturet."
13288,/debat/2010/11/ny-faellesnordisk-sovemedicin-paa-tv,Ny fællesnordisk sovemedicin på tv,Bent Falbert," Blandt de ganske få fejltagelser Nordisk Råd ikke har begået i dets 58-årige eksistens, hører etablering af en fælles- nordisk tv-kulturkanal. Men jeg har i årevis fornemmet, at den dårlige idé lå og boblede, mens den ventede på, at den forkerte mand skulle komme forbi.
De er nu sket. Dansk kulturpolitiks Gokke, folketingsmand Mogens Jensen (S), har trampet boblen fri af den islandske tuf, så den nu hænger ildelugtende over Nordisk Råds samling på den dampende ø i den forgangne uge.
Der findes ikke den dårlige sag, som Gokke Jensen ikke kan løfte, bare han kommer i medierne.
Nu bruger han sin platform som formand for Nordisk Råds kulturudvalg til bilde os ind, at »der mangler en mulighed for at se nordisk kvalitetsindhold på de traditionelle public service-stationer«.
Jensen påstår lige ud i luften, at 'det smalle kulturstof' savnes inderligt i alle de nordiske befolkninger.
Dokumentation for denne frejdige påstand leverer Mogens Jensen selvsagt ikke. Han kan ikke fremvise blot ét læserbrev fra en nordisk avis, hvori der udtrykkes savn af smalt tv-kulturstof fra andre nordiske lande.
Dyrt bliver det
Nordisk Råd har sat en såkaldt ekspertgruppe til at udtænke, hvordan sådan en kulturkanal kan etableres - og hold nu fast: Arbejdsgruppen vil lægge den fællesnordiske tv-kanals hovedkontor i Strasbourg! Jo, for så undgår vi slagsmål mellem de nordiske lande om, hvem af dem der skal have denne godbid!
Til gengæld nødvendiggør den fjerne beliggenhed, at der desuden oprettes kontorer i samtlige nordiske hovedstæder til national administration!
Kanalen skal sende hver aften, og gratis bliver det ikke. Arbejdsgruppen tæller bl.a. DR's eks-direktør Lars Grarup, som er vant til at bruge mange penge. Nordens smalle kultur kan tæskes ind i os for 220 millioner kr. årligt, mener gruppen, som udtrykker forhåbninger om en seerandel på fem procent - med tiden.
Forslaget blev vedtaget i sidste uge under Nordisk Råds session i Reykjavik. Nu skal de nordiske ministre tygge det igennem, og så forventer Mogens Jensen, at Kanal Smal Nordisk Kultur vil berige de kolde landes åndsliv fra 2013.
Vi har ikke bedt om det
Til den tid regner Jensen med at være kulturminister, så han kan få lov at trykke på startknappen i Strasbourg-paladset. Han lægger sikkert ud med noget længe savnet finsk tv-teater.
Selv gik jeg indtil denne uge og troede, at Nordisk Råds aktiviteter de facto var nedlagt, og at de stille organer kun blev holdt i live formelt af sentimentale grunde - bestykket, som de er, med anden- og tredjerangspolitikere. Men så nådig er den nordiske verden altså ikke.
Vi skal nu trækkes med et projekt, ingen har bedt om, men som selvsamme sentimentale kreds af nordiske randpolitikere risikerer at virkeliggøre, fordi ministrene lader det passere af misforstået høflighed.
Jeg må bede kulturminister Per Stig Møller (K) om at træde i karakter og aflive dette nonsens-projekt, inden det er for sent. Fællesnordisk sovemedicin til øjnene trænger vi ikke til.
Hvis man endelig skal rette op på, at danske seere går glip af værdifuld film- og tv-kultur, så er det hverken finsk tv-teater, svensk tungsind eller norsk jodlen på fjeldet, vi skal efterlyse. Næ, så er det britisk, tysk, fransk og amerikansk filmkunst i den smallere ende, vi savner. Især de fremragende film, der har for lidt bud til det brede publikum til at blive importeret til biografbrug. Og som derfor i et vist omfang aldrig når frem til danskerne. Dem så jeg gerne i tv.
Vi behøver ikke noget hovedkontor i Strasbourg for at fremme importen af den type film og kulturprogrammer. Danmarks Radios kulturdirektør, Morten Hesseldahl, kan sagtens selv fra Amager købe dem for nogle af de 3,5 milliarder kr., som årligt tvangsopkræves hos enhver ejer af et apparat, der kan modtage tv-signaler.
Bent Falbert, journalist, forfatter og fhv. chefredaktør Ekstra Bladet




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",12.0,8. november 2010,"Der findes ikke den dårlige sag, som Gokke Jensen ikke kan løfte, bare han kommer i medierne."
7555,/debat/2013/05/laeserbreve-17,Læserbreve,," Vi klager også
Johnna Mortensen og Irene Clausen, Internationalt Forums Mellemøstgruppe
Israel har klaget til Google over, at søgemaskinen nu anvender navnet ’Palæstina’ i stedet for som hidtil ’de palæstinensiske områder’.
I samme ombæring kunne man klage over, at Google bruger navnet ’Israel’ i stedet for betegnelsen ’den zionistiske enhed’ (The Zionist Entity’), som er den betegnelse, den palæstinensiske venstrefløj ofte har brugt om den zionistiske besættelsesmagt.
Urealistisk katastrofeteori
Jørgen Henningsen, København
Gwynne Dyer (GD) påpeger 6. maj risikoen for en forestående ’kulstofboble’. Foranledningen er olie- og gasselskabernes gældsætning mod sikkerhed i fossile energireserver, som, hvis vi tager klimatruslen alvorligt, må blive i jorden og dermed bliver værdiløse. GD forudser, at denne overvurdering af værdien af reserverne på et tidspunkt vil kunne udløse en økonomisk krise, som den boligboblerne udløste i 2008.
Det forhold, at vi allerede har påviste reserver af fossile brændsler langt ud over, hvad en ansvarlig klimapolitik tillader os at udnytte, er efterhånden en gammel sandhed. Den giver ingen points. Og det gør postulatet om et deraf følgende økonomisk sammenbrud heller ikke, i hvert fald ikke hvis GD’s tal står til troende.
En markedsværdi på 4.000 milliarder dollar og en gældsætning på 1.500 milliarder dollars for verdens 200 største olie-, gas- og kulselskaber lyder jo af en del. Men hvis man tager i betragtning, at værdien af den globale årlige olieproduktion er cirka 3.000 milliarder dollar, kommer gældsætningen nærmest til at se ud som en overdrivelse af ’rettidig omhu’.
Der er ingen tvivl om, at mange store energiselskaber har en økonomisk interesse i, at prisen på fossile brændsler holdes oppe, og at en ambitiøs klimapolitik i den forbindelse er uønsket. Men vi behøver en langt mere overbevisende analyse, før der er grund til at tage GD’s økonomiske katastrofeteori alvorligt.
Information må dykke dybere
Søren Weber Jørgensen, Haderslev  
Den 6. maj kan man læse, at hackere, der er loyale over for Syriens diktator Assad, fører elektronisk krig mod hans modstandere fra en base i Dubai. Men hvad er nyhedsværdien i dette? At Rusland støtter Syrien? Det vidste vi allerede. At Assad har folk til at sidde foran en computer? Det vidste vi allerede, og det kan vel næppe overraske dem, der ikke gjorde.  
I stedet for bare at søge den konsensuslinje, der er lagt blandt vestlige medier, nemlig at opstandene og mordene i
Syrien udelukkende skyldes Assads regime, kunne der måske tænkes lidt uden for boksen. Opstanden i Syrien forsætter nu på tredje år, og man kan da fristes til at spørge hvorfor? Hvordan bliver Assad ved med at finde støtte i militæret? Og kan støtten afspejle, at modstanden blandt syrerne mod Assad ikke er så overvældende, som vestlige medier fremstiller det?
Information skylder os at dykke lidt dybere i konflikten og se på, hvilke andre kræfter og interesser der er på spil i Syrien. Det tangerer til propaganda ikke at nævne blandt andet Israel, USA og Tyrkiets interesser i at opretholde krigen. For borgerkrigen opretholdes blandt andet af disse tre landes indbyrdes interesser, og blodbadet i Syrien er i høj grad et produkt af en ekstern magtkamp.
Vi klarede den selv, Sass
Lotte Klein, Bagsværd
Den 4. maj citeres Henrik Sass Larsen (S) for at mene, at Enhedslisten stod bag og havde organiseret de protester, der haglede ned over regeringsrepræsentanter på dette års arbejderkampdag.
Sass mangler grundlæggende  en forståelse for, at vi, der ikke har så let adgang til medierne, som han selv har, har haft brug for at komme til orde, og derfor så 1. maj som en oplagt mulighed for det.
Regeringen har med sin ageren selv sørget for, at helt almindelige og normalt meget inkluderende og langmodige borgere, som jeg selv, har fået nok af dobbeltspil, løgne og spin. Der har således ikke været brug for nogen til at organisere noget som helst for at sikre, at vi ville give udtryk for den vrede og utilfredshed, vi føler – og har følt i efterhånden temmelig mange måneder. Det klarede vi faktisk fint selv.
Politiserende forsinkelse
Finn Rudaizky, medlem af Region Hovedstaden og Københavns Borgerrepræsentation (DF)
Region Hovedstadens politiske ledelse agerer dybt uansvarligt, når det drejer sig om at besvare såkaldte politikerspørgsmål, som politikere stiller på vegne af borgerne. Det kan for eksempel være spørgsmål om, hvorfor der fortsat ligger så mange patienter på gangene på Regionens hospitaler.
Der er tale om relevante spørgsmål, som ikke mindst af hensyn til patienterne, bør besvares hurtigt og med respekt.
Alligevel er der ofte lange ventetider på svar. Hvorfor det skal tage så lang tid at få svar på faglige og kritiske spørgsmål, som Regionen godt kender svaret på, er i sig selv et studie værd. Ønsker man mon at forsinke svaret for at undgå konfrontation om sager, der kræver såvel konfrontation som kulegravning?
De sene besvarelser besværliggør en kvalificeret politisk debat og forringer muligheden for i tide at stille forslag om forbedringer i behandling af patienterne. Region Hovedstadens ledelse må forny sig, og det kræver en ny og åben debatkultur uden politiserende forsinkelse. Det kan for eksempel ske ved, at man som i kommunerne har en lovlig svarfrist på højest otte dage.
Kierkegaards spøgelse
Niels I. Meyer, Hørsholm
Mathilde Walter Clark (MWC) giver i sin kronik 4. maj et bud på, om man med rette kan placere Kierkegaard i et af hans pseudo­nymer. Det mener hun ikke, at man kan. Til gengæld mener hun, at man er åndsløs, hvis følgende spørgsmål ikke er centralt for et menneske: »Hvem er jeg, og hvad skal jeg stille op med mig selv«.
Det har MWC jo lov til at mene. Men man kunne måske også mene, at spørgsmålet er temmelig selvoptaget og snævert. Uden på nogen måde at forsøge at gå Kierkegaard eller MWC i bedene har jeg i kapitlet »Livets mening« i min nye bog Nok er nok givet et forslag til et mindre selvoptaget livssyn.
 




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,8. maj 2013,Kierkegaards spøgelse
6783,/debat/2013/08/kan-betale-redde-kloden,Kan det betale sig at redde kloden?,Christian Ege," 
	Da regeringen for nylig fremlagde sin klimaplan, var der ikke alene tale om en lang liste over tiltag, som kan gavne klimaet. Det var også en omfattende regneøvelse, der for hver af de 78 tiltag skulle vise, hvor stor reduktion af klimagas det giver, og hvad det koster i kroner pr. reduceret ton C02. Målet var at finde frem til, hvor det bedst kan betale sig at sætte ind.

	De samfundsøkonomiske beregninger gives meget stor vægt af både politikere og myndigheder. Derfor er det værd at kigge dem efter i sømmene for at finde ud af, om de faktisk inddrager alle vigtige faktorer – om de er præget af udsyn eller tunnelsyn.

	Desværre er der meget tunnelsyn, og der er indbygget nogle skævheder, som får nogle indgreb til at se særligt ufordelagtige ud, selv om de med en lidt mere fremsynet målestok ville have store positive effekter for både klima, miljø og folkesundhed.

	Transporten går fri – igen

	F.eks. ser indgreb over for transport meget dyre ud. Så hvis man prioriterer de lavthængende frugter først og går i gang med de af klimaplanens tiltag, som er billigst, trækker transporten endnu engang frinummer.

	Det vil imidlertid være et stort problem, fordi udslippet fra person- og varetransport kommer til at udgøre en stadig større del af fremtidens samlede klimagasudslip. Og det tager tid at omstille sektoren, så vi kan ikke bare blive ved at vente med at gå i gang.

	Samtidig har mange af tiltagene andre gavnlige effekter end klimaeffekter. I klimaplanen kaldes det sideeffekter. Regeringen har prøvet at inddrage disse synergieffekter, men det er kun delvist lykkedes – og på transportområdet kun i beskedent omfang. Det skyldes, at flere af de positive effekter ikke registreres i de traditionelle samfundsøkonomiske beregninger. Man værdisætter effekten af støj og luftforurening, men f.eks. tager man ikke den effekt, de ultrafine partikler har på helbredet. Det skyldes, at EU ikke har en grænseværdi for disse, selv om de hører til den allerfarligste del af luftforureningen.

	Man medregner heller ikke den positive effekt på folkesundheden, når folk stiller bilen og cykler eller går – i kombination med kollektiv trafik. En meget stor del af vores sundhedsudgifter skyldes ellers sygdomme knyttet til netop mangel på motion. Derimod medregnes bilisternes tidstab, hvis de må køre lidt langsommere eller må tage cykel og tog – det værdisættes højt og er med til at gøre begrænsning af privatbilisme til dyre tiltag.

	Diskvalificerede elbiler

	Et af de suverænt dyreste tiltag i planen, målt pr. ton C02-reduktion, er sænkning af den maksimale hastighed på motorveje fra 130 til 110 km i timen. Den høje pris skyldes bilisternes tidstab, og det til trods for at det kun ville tage få minutter længere at køre f.eks. fra København til Odense.

	For den, der cykler i en halv time hver dag og dermed kan spare den halve time i motionscentret og alligevel undgå diabetes eller hjerte-kar-sygdomme, medregnes ingen gevinst for samfundsøkonomien. Der er ellers tale om meget store udgifter, som i høj grad ville forbedre den beregnede samfundsøkonomi ved at begrænse bilkørsel. Der er f.eks. lavet flere beregninger både i Danmark (senest af konsulentfirmaet Incentive) og i udlandet af samfundsøkonomien ved at investere i cykelstier, hvor man – i modsætning til de danske myndigheder – medregner denne effekt af øget motion og lavere sygelighed. De viser samstemmende, at cykelstier er den allermest rentable trafikinvestering for samfundet.

	Når man erstatter benzin- og dieselbiler med elbiler, får man også en lang række fordele. Nogle af dem er medregnet i klimaplanen – f.eks. nedsat C02 – støj- og luftforurening – dog er den farligste form for luftforurening som nævnt udeladt. Men herudover har elbilerne den fordel, at man skaber et fleksibelt elforbrug ved at oplade elbiler om natten. Det vil bidrage til fremtidens fleksible energisystem. Det er en nødvendig forudsætning for en kraftig udbygning af vindmøllebestanden, der som bekendt producerer, som vinden blæser. Denne fordel ved elbiler medregnes heller ikke i de samfundsøkonomiske beregninger. Her medregnes kun C02-besparelsen i selve elbilen – og ikke at den skaber mulighed for flere vindmøller i energisystemet.

	Gråspurvene har det varmt

	Regeringen har i Klimaplanen også regnet på C02-gevinsten ved at stoppe handel- og serviceerhvervenes adgang til at få refunderet elafgift – dvs. at lade dem betale samme elafgift som almindelige borgere. Gjorde man det, ville de få samme motivation til at spare på el som private husstande – en motivation, de ikke har i dag.

	For at være sikker på, at det ikke truer erhvervets konkurrenceevne, har man desuden regnet på den mulighed, at man fører afgiftspengene tilbage til erhvervet efter antal beskæftigede. Med modellen ville virksomhederne trods tilbageføringen være motiverede til at spare på el, fordi den ville blive dyrere.

	Tiltaget giver en meget stor C02-reduktion på 1,1 million ton/år. Alligevel når man frem til, at det er et dyrt tiltag – det koster 886 kroner pr. ton C02-reduktion.

	Men går man ned i beregningerne, tager man sig til hovedet. I det alternative forslag, hvor erhvervet får refunderet elafgiften i forhold til antal ansatte, fås en gevinst på 11 milliarder kroner til erhvervet, fordi de sparer energiomkostninger, men stadig får afgiften refunderet. Denne gevinst fjerner man ved at indsætte et fiktivt begreb – ’transaktionsomkostninger’ – og fratrække disse. Det er fiktive omkostninger, som man antager må være der, for ellers havde virksomhederne selv gennemført energibesparelserne, uden at man behøvede indføre afgift. Det fremgår, at omkostningerne egentlig skulle beregnes konkret, men det mener økonomerne ikke, man kan. Så derfor sætter man dem blot lig med erhvervenes gevinst – som så, keine Hexerei, er væk!

	Dernæst finder økonomerne et såkaldt ’velfærdstab’. Det dækker over, at elafgiften angiveligt skulle sænke arbejdsudbuddet – uanset om erhvervene får pengene retur eller ej! Når man føler trang til at antage dette, kan det kun skyldes, at man helt generelt forudsætter, at alle afgifter sænker arbejdsudbuddet.

	Dertil kommer, at staten taber penge, fordi erhvervene sparer på el og dermed betaler mindre i afgift. Med andre ord: Dette virkemiddel har den ulempe, at det faktisk virker! Det svarer til at sige, at rygestopkurser er dyre for samfundet, hvis de virker, for så mister staten afgiftsindtægter på tobakssalg.

	Alt i alt når økonomerne altså frem til, at det er meget dyrt for samfundet, hvis f.eks. et hotel holder op med at fyre for gråspurvene!

	Sund fornuft, tak

	Klimaplanen skal have perspektiv ud over 2020 – frem mod målet om et fossilfrit samfund i 2050. Her nytter det ikke blot at sige, at vi f.eks. højst vil betale 300 eller 500 kroner pr. ton C02-reduktion. Regeringens beregninger viser, at de billigste virkemidler næsten alle vedrører landbruget. Det skyldes, at disse regnemetoder er bedre til at opfange de positive sideeffekter inden for landbrug, dvs. især reduktion af kvælstofudledning. Hvis man kun vælger de billigste virkemidler – ud fra disse traditionelle samfundsøkonomiske beregninger, kommer transporten til endnu engang at trække frinummer. Og så forpasser man chancen for at slå flere fluer med ét smæk og reducere transportens klimagasudslip, dens store bidrag til sundhedsskadelig luftforurening, trængslen og de store folkesygdomme, som er knyttet til mangel på motion.

	Min appel til politikerne er derfor: Brug jeres sunde fornuft og byg ikke jeres beslutninger alene på Finansministeriets regnestykker.

	 

Christian Ege er sekretariatsleder i Det Økologiske Råd




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",23.0,30. august 2013,"	Regeringen har i Klimaplanen også regnet på C02-gevinsten ved at stoppe handel- og serviceerhvervenes adgang til at få refunderet elafgift – dvs. at lade dem betale samme elafgift som almindelige borgere. Gjorde man det, ville de få samme motivation til at spare på el som private husstande – en motivation, de ikke har i dag."
8727,/debat/2012/11/lovliggoer-soeskendesex,Lovliggør søskendesex,Iben Anna Jespersen," Enhedslistens forslag om at gøre søskendesex lovligt har vagt megen kontrovers i de sidste par dage.Det er specifikt stk. 2 og 3 af paragraf 210 i straffeloven, som Ø vil ændre, hvori der bestemmes, at sex eller anden kønslig omgængelse mellem søskende er strafbart med op til to års fængsel.
Udtrykket søskendesex har negative konnotationer, og det er svært at snakke om uden associationer til børnemisbrug og voldtægt. Men som samfund bør vi kunne adskille disse begreber og løsrive os fra tabuet. Samfundets opfattelse af søskendesex må opdateres, så vi kan skille os af med dette forbud; vi må have en lov, der legaliserer sex mellem voksne mennesker.
Hovedbegrebet her er samtykke – det er ikke et forslag om at legalisere misbrug, men om at tillade to voksne søskende at indlede et seksuelt forhold med de samme begrænsninger, som mellem to ikkerelaterede individer. Hvis disse to søskende har lyst til dette og ikke skader nogen eller hinanden i denne proces, bør vi som samfund ikke forhindre det.
Indavlsrisikoen
En del af modstanden mod søskendesex skyldes risikoen for indavl eller mere specifikt søskendeavl – endnu et ord med negative konnotationer. Trods manglende research i risici for fosterskader i børn af forældre, der er biologiske søskende, anslår Karen Brøndum-Nielsen, direktør for Kennedy Centeret, at risikoen ligger mellem 10 og 30 procent.
Det skal også noteres, at lovgivningen også inkluderer halvsøskende, som har en endnu lavere risiko for fosterskader. Sammenligner vi med folk med Downs Syndrom eller andre arvelige sygdomme, har deres børn op mod 50 procent chance for at arve disse sygdomme. Alligevel er det ikke forbudt.
Gennem diverse fosterundersøgelser giver vi i en høj grad de vordende forældre muligheden for selv at vurdere, om de er i stand til at passe et barn med et fysisk eller mentalt handicap. Hvis vi forbyder søskende at få børn baseret på en højere risici for fosterskader, bliver vi logisk set også nødt til at begrænse andre befolkningsgrupper, f.eks. dem med arvelige sygdomme, eller forældre, der allerede har et barn med en genetisk sygdom.
Erfaring fra homoseksualitet
Den måske mest overdøvende pointe blandt forslagets modstandere grunder i tabuet omkring emnet.
Argumentet lyder, at den danske lovgivning skal reflektere en form for folkelig konsensus, om hvad der er rigtigt, og hvad der er forkert. Men det kan da ikke være meningen, at vi skal begrænse andres frihed, blot fordi et emne er tabubelagt – og tilmed uden argumenter, der forklarer, hvorfor det er forkert.
Uden at drage lighed mellem homoseksualitet og søskendesex, kan vi dog drage en parallel til homoseksualitets udvikling fra tabu til dets nuværende position i samfundet.
Begge typer seksuel adfærd har været genstand for kontrovers og er eksempler på et forbud mod en type kønslig omgængelse, fordi de er/var ildeset: Danmark gjorde først homoseksualitet lovligt i 1933, mens England først gjorde det i 1967 og USA først i 2003 på føderalt niveau.
At forbyde søskendesex er en sodomilov sammenlignelig med dem mod homoseksualitet og bør afskaffes.
Danmark har historisk set kunne betragtes som langt fremme i skoene i forhold til andre industrialiserede lande, når det kom til homoseksuelles rettigheder. I andre europæiske lande har de allerede ændret deres respektive lovgivning omkring søskendesex: i Sverige har de tilladt forhold mellem halvsøskende, og i Holland, Spanien, Belgien og Frankrig er sex mellem to voksne familiemedlemmer tilladt på lige fod med andre seksuelle forhold i samfundet.
Der er langt vigtigere problemer i vores samfund, som på sin vis fortjener mere opmærksomhed, men så længe vi forbyder voksne mennesker at være sammen med dem, de har lyst til, kan vi ikke fjerne det fra dagsordenen.
Det er ikke dem, der argumenterer for søskende-sex, der stjæler rampelyset fra andre problemer, det er dem, der ikke kan løsrive sig fra tabuet og se, at dette i virkeligheden er et spørgsmål om at tillade to mennesker at elske hinanden uden at gøre andre ondt.
Paragraf 210 har desuden potentialet til at være ekstremt destruktiv. Det så man eksempelvis i den tyske sag om Patrick Stübing og Susan Karolewski. De er biologiske søskende, men er vokset op hver for sig. I dag har de fire børn sammen, men tre af dem, som også er født med lettere handicap, er blevet tvangsfjernet, på grund af deres forældres incestuøse forhold, og Stübing har afsonet fængselsstraffe for sit forhold til søsteren.
Stübing fik frivilligt foretaget en vasektomi i 2004. Ifølge hans advokat burde han så ikke kunne retsforfølges, da der ikke ville være beviser, altså nye børn, for, at de stadig har sex.
Men for retten gjorde det ingen forskel. Stübing valgte at tage sin sag til Den Europæiske Menneskerettighedsdomstol, da han mente hans retslige efterfølgelse er et brud på hans ret til privatliv og familieliv.
Den dømte imod ham i april i år, og i september blev det afvist at tage sagen op som en appelsag. Dette par, som tilsyneladende ikke har gjort noget forkert, er ofre for en heksejagt og har fået deres familieliv ødelagt, på grund af, at vi som samfund indtil nu har været for bange til at distancere os fra tabuet og diskutere, hvad konsekvenserne af paragraf 210 egentlig er.
 
Iben Anna Jespersen er studerende i samtidshistorie ved University of Leicester




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",29.0,10. november 2012,"Paragraf 210 har desuden potentialet til at være ekstremt destruktiv. Det så man eksempelvis i den tyske sag om Patrick Stübing og Susan Karolewski. De er biologiske søskende, men er vokset op hver for sig. I dag har de fire børn sammen, men tre af dem, som også er født med lettere handicap, er blevet tvangsfjernet, på grund af deres forældres incestuøse forhold, og Stübing har afsonet fængselsstraffe for sit forhold til søsteren."
6830,/debat/2013/08/hvorfor-gir-mad-sigoejnere,’Hvorfor gi’r I mad til sigøjnere?’,Malene Fenger-Grøndahl," 
	For mig er det største problem, at der tit kommer pæne mennesker hen og spørger, hvorfor vi dog giver mad til sigøjnerne. Jeg ved ikke, hvad jeg skal sige. For fordommene og antipatien mod romaer er så voldsom.«Bemærkningen faldt, da jeg for nylig holdt oplæg for en gruppe frivillige hos Projekt Udenfor, der deler mad ud til hjemløse i København. Blandt de frivillige var der et ønske om at få viden om de hjemløse romaers baggrund, bl.a. for at kunne tackle de vanskeligheder der af og til opstår, når nogle af romaerne ikke overholder den uformelle køkultur eller tager mere tøj og mad, end de selv har brug for. De praktiske problemer overskygges imidlertid af et andet og større problem: den udbredte antipati og de voldsomme negative fordomme mod romaerne blandt almindelige ’pæne borgere’.

	Antipatien er gentagne gange dokumenteret, senest i en Megafon-undersøgelse på initiativ af Politiken sidste år. Også en række grove og diskriminerende udtalelser fra gæster på Roskilde Festival de senere år, rettet mod flaskesamlende romaer, har vist, hvad der gemmer sig under den tynde fernis af tolerance og politisk korrekthed. »De bliver behandlet som lort, men de kommer også kun herned for at stjæle og for at tage andres pant,« som en ung mandlig festivalgænger udtalte i 2010.

	Og det bliver ikke ved de hårde ord. Tidligere i august blev en gruppe østeuropæere ifølge Ekstra Bladet angrebet af et tæskehold på fire-fem personer uden for en varmestue på Christianshavn. Ifølge et vidne gik gerningsmændene efter ’sigøjnere’.

	Voldelige babytyve

	Når hadet til romaerne tager til, hænger det formodentligt både sammen med den barske retorik på udlændinge- og asylområdet de seneste årtier og med lignende tendenser i det øvrige Europa.De europæiske politikere fralægger sig typisk ansvaret og undskylder overgrebene med romaernes problematiske adfærd og kultur. I juni 2009 blev en romalejr med omkring 100 rumænske romaer på Sicilien angrebet og brændt ned. Medierne citerede efterfølgende indenrigsminister Roberto Maroni for denne udtalelse:

	»Når det kommer til årvågne angreb på indvandrere, ja, så er det, hvad der sker, når sigøjnere stjæler babyer, eller når rumænere begår seksuelle overgreb.«

	Politikere som Maroni lægger romaerne for had og indikerer, at de ikke har samme rettigheder som andre borgere. Samtidig er det karakteristisk, at hadforbrydelser mod romaer sjældent efterforskes grundigt og stort set aldrig fører til domfældelse. I en del tilfælde har der været rapporter om, at politiet har set passivt til eller ligefrem opildnet til had mod romaer.

	I Tjekkiet og Ungarn har højreekstreme grupper organiseret marcher gennem roma-kvarterer, hvor de har truet indbyggerne og opfordret folk i nærliggende kvarterer til at tage hårde midler i brug for at komme ’roma-problemet’ til livs. I Slovakiet var ’sigøjnerkriminalitet’ et tema i valgkampen op til parlamentsvalget i marts 2012. Det Slovakiske Nationalparti satte store plakater op med slogans som »Lad os ikke føde på dem, som ikke vil arbejde« og »Hvor lang tid skal vi miste penge på romaerne?«

	Hårde danske politikere

	Selv om danske politikere næppe direkte er inspireret af italienske, ungarske og slovakiske politikere, lægger de sig uhyggeligt tæt op ad samme logik og retorik. Se blot her, hvad Socialdemokraternes integrationsordfører, Trine Bramsen, udtalte i slutningen af juni i år:»Det er et kæmpestort problem, når man kan se, at rumænere ligger og overnatter i parker, i baghaver og på folks både. Jeg møder københavnere, som oplever store problemer med deres gårde, som er invaderet af rumænere«.

	Integrationsordføreren så det som sin opgave at hjælpe de danske borgere og opfordrede politiet til at sætte maksimalt ind over for rumænerne:

	»Det handler i høj grad om at stresse rumænerne, så de ikke får et indtryk af, at de bare kan komme og bruge Danmark som campingplads. Så de skal vækkes om natten og fjernes. Og de mange, der sidder og tigger eller spiller musik ved vores supermarkeder – som nærmest er blevet fast inventar – de skal straffes,« udtalte Bramsen. Hun afviste samtidig, at private herberger og hjemløsehjem skulle stille mad og overnatning til rådighed og understregede, at EU’s regler om fri bevægelighed er møntet på arbejde, ikke kriminalitet.

	»Man kan bede dem om at rejse hjem til deres land igen. Og hvis det ikke bliver efterlevet, kan man i værste konsekvens sætte dem i fængsel. Det handler i høj grad om at signalere, at de ikke skal være her«.

	Integrationsordføreren var snublende tæt på at udpege alle rumænere (af mange opfattet som romaer) som kriminelle og uønskede i Danmark.

	Marginaliserede og udsatte

	Romaerne udgør EU’s og Europas mest marginaliserede og udsatte minoritet. Så det er ikke overraskende, at der er relativt mange romaer blandt de migranter, der kommer til Danmark i disse år. Men i stedet for at forholde sig til den social- og integrationspolitiske udfordring udpeger den socialdemokratiske integrationsordfører romaer og rumænere som potentielt kriminelle, der bør sendes hjem og/eller straffes. Dermed lægger hun sig i kølvandet på daværende velfærdsminister Karen Jespersen (V), der i 2007 slog fast, at Danmark ikke skulle være »Europas varmestue«, og at herberger og væresteder ikke kunne få tilskud til at huse udenlandske hjemløse.Selv om det formodentlig vil falde mange for brystet, finder jeg det relevant at pege på en vis lighed mellem integrationsordførerens logik og den logik, der kom til udtryk i en kommentar i den ungarske avis Magyar Hírlap den 5. januar i år: »En betragtelig andel af sigøjnerne er ikke i stand til sameksistens, ikke i stand til at leve blandt mennesker. Disse folk er dyr og opfører sig som dyr […] Hvis han [sigøjneren] møder modstand, dræber han […] Han vil have, hvad han ser. Hvis han ikke får det, tager han det, og han slår ihjel […] Fra hans dyrekranium høres kun uartikulerede lyde, og det eneste, han forstår, er fysisk magt […] Disse dyr burde ikke eksistere. Aldrig. Dette problem må løses omgående og på enhver tænkelig måde.« Indlægget var forfattet af journalisten Zsolt Bayer, der er medstifter af Ungarns regerende centrumhøjre-parti Fidesz og nær ven af dets leder, ministerpræsident Viktor Orbán.

	Blødsødenhed, tak

	Historien har vist os, at stigmatisering og mistænkeliggørelse af hele grupper af mennesker kan være første skridt på vejen mod en bred folkelig accept af, at disse grupper ikke blot diskrimineres, men også udsættes for vold og drab. Derfor er der grund til bekymring over, at danske politikere taler for en hård og kompromisløs indsats over for de ’uønskede’ migranter.I forbindelse med udvisningen af 23 rumænske romaer fra Danmark i juli 2010 udtalte daværende justitsminister Lars Barfoed (K) bl.a.: »Det er fuldstændig uacceptabelt, at vi har folk, som åbenlyst opholder sig ulovligt i Danmark for at begå kriminalitet. [ ...] Der vil komme en række politiaktioner, og der skal ikke være nogen blødsødenhed.«

	Jeg mener, at lidt blødsødenhed er på sin plads. Den er uden tvivl at foretrække som alternativ til en retorik, der nærmer sig ansvarsløs populisme og hadetale.

	 

Malene Fenger-Grøndahl er journalist og forfatter og en af en række bidragydere til en antologi, der udkommer i dag: Rune Engelbreth Larsen, Jens Lohmann og Klaus Slavensky (red).: ’Hate speech. Fra hadetale til hadesyn’. Informations Forlag




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",3.0,23. august 2013,"	Selv om danske politikere næppe direkte er inspireret af italienske, ungarske og slovakiske politikere, lægger de sig uhyggeligt tæt op ad samme logik og retorik. Se blot her, hvad Socialdemokraternes integrationsordfører, Trine Bramsen, udtalte i slutningen af juni i år:»Det er et kæmpestort problem, når man kan se, at rumænere ligger og overnatter i parker, i baghaver og på folks både. Jeg møder københavnere, som oplever store problemer med deres gårde, som er invaderet af rumænere«."
4375,/debat/2014/08/laeserbreve-5,Læserbreve,," Opgør med friskolemyten
Peter Bendix Pedersen, formand for Dansk Friskoleforening
Det viser sig ret præcist, at der i gennemsnit ikke er forskel på de sociale og økonomiske baggrunde hos familier i henholdsvis friskolen og folkeskolen. Så hvad er det for et opgør, Information opfordrer undervisningsminister Christine Antorini til at tage med privat- og friskolerne i lederen »Gå hele vejen, Antorini« den 11. august?
Som det ser ud i dag, er der sået tvivl om, hvorvidt de frie grundskoler har samme vilkår som folkeskolen, men vi skal væk fra forestillingen om de frie grundskoler som reservater for særligt ressourcestærke børn og unge, som er den sejlivede myte, medierne holder liv i.
Vi er ikke interesseret i et taxameter, der skeler til rigdom og ressourcer, etnicitet og postnummer. Vi ønsker at komme ud til det barn, der har brug for et ekstra skub til at kunne løfte sig selv. Vi skal derfor sikre et fair beregningsgrundlag og en hensigtsmæssig fordeling.
Men måske handler mediernes opgør om helt at lukke friskolerne? Det vil i så fald være et opgør med en grundlovssikret ret om undervisningspligt – og ikke skolepligt – et opgør med en stolt dansk tradition for frisind.
Desuden må man anerkende, at der selvfølgelig er forskel på elevgrundlaget i Gentofte og Gummerup. Det gælder såvel folkeskolen som de frie grundskoler. Så gælder opgøret også folkeskolerne?
Anløben debatkultur
Mazen Ismail, Vejle
Hvorfor hører vi hele tiden, at integrationen har slået fejl? Det skyldes, at politikerne hælder benzin på bålet i jagten på stemmer og medietid, og det er med til at skubbe de gode kræfter væk fra debatten.
Politikerne giver udtryk for, at nydanskerne er problemet. Det kan derfor være svært at føle sig velkommen i Danmark. Men de nydanskere, der taler om at pakke tasken og rejse væk, er ikke dem, der laver problemer. Det er højtuddannede unge mennesker. Jeg møder mange nydanskere – også piger med tørklæder – der har en langt højere uddannelse end Pia Kjærsgaard (DF), og desuden laver langt færre problemer.
Der er efterspørgsel efter nydanskere, der deltager aktivt i den offentlige debat – men det gør jeg og andre ligesindede næsten aldrig.
Mange af os har skam læst på universitetet, begravet os i bøger i flere år, haft semestre i udlandet, været til foredrag med dygtige foredragsholdere fra hele verden og haft lærerige diskussioner med professorer og forfattere – men vi gjorde det bestemt ikke for derefter at kaste mudder efter hinanden i den offentlige debat.
Det ligger ikke til den danske kultur at stigmatisere og se skævt til andre befolkningsgrupper. Kære politikere, skub venligst ikke de mennesker, der rent faktisk vil og kan gøre en forskel, ud af landet – vi har brug for dem, for at Danmark kan blomstre.
Lavtlønsjob gøres populære – ved ikke at være lavtlønsjobs
Niels Boel, København
To chefer fra den bl.a. af Saxo Bank finansierede lobbygruppe CEPOS skriver, at ”lavtlønsjobs kan gøres populære”. Opskrift: Kontanthjælpsmodtagere skal længere ned i støvet. Man kunne jo også forestille sig omvendt, at incitamentet til at tage lavtlønsjobs voksede ved at disse jobs blev bedre betalt… Det ville kræve indførelse af minimumsløn eller en mere progressiv beskatning, der ramte privilegerede folk som CEPOS-cheferne, frem for hårdt arbejdende mennesker.
Er der så ”risiko” for at højtlønnede som CEPOS’erne rejser ud af landet? Desværre nej. De har næppe lyst eller talent til at begå sig i mafia-hærgede lande som Uzbekistan, hvor ulighederne er værre end herhjemme. Der er fordele ved at bo i et land med relativt små uligheder. F.eks. at kunne færdes nogenlunde trygt på gaden. Får CEPOS-folkene magt som de har agt og fattige danskere trampes yderligere ned i støvet, skal vi nok se en modreaktion, jf. opstanden i Fergusson.
Museum for militærnægterne
Henning Sørensen, Grenå
Der har siden 2009 stået en mindesten i Camp Bastion i Afghanistan med navnene på 43 danske soldater, der er ofre for den katastrofale danske krigsdeltagelse. Det er nu hensigten, at den skal have sin varige plads i Oksbøl.Men Oksbøl er også en militærnægterlejr, som stammer fra årene efter Anden Verdenskrig. Nægternes opgave var at fjerne den tyske flygtningeby, der lå der under og lige efter krigen og efterfølgende tilplante arealerne.
I øjeblikket arbejdes der på at indrette et museum for den tyske flygtningelejr i Oksbøl i lejrens tidligere hospital, hvis bygninger også blev brugt af militærnægterlejren. Derfor bør et af lokalerne i den tidligere nægterlejr indrettes som nægtermuseum i tilknytning til flygtningemuseet.
Et nægtermuseum bør realiseres for at give et virkelighedstro billede af Oksbøl gennem de seneste 100 år, siden den første militærforlægning kom til byen.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,25. august 2014,"I øjeblikket arbejdes der på at indrette et museum for den tyske flygtningelejr i Oksbøl i lejrens tidligere hospital, hvis bygninger også blev brugt af militærnægterlejren. Derfor bør et af lokalerne i den tidligere nægterlejr indrettes som nægtermuseum i tilknytning til flygtningemuseet."
1299,/debat/2015/11/handler-folkeafstemningen-retsforbeholdet-egentlig,Hvad handler folke­afstemningen om retsforbeholdet egentlig om?,Palle Svensson," Der gennemføres allerede nu meningsmålinger om, hvad vi vil stemme til folkeafstemningen om retsforbeholdet den 3. december, men et påtrængende spørgsmål er, om vi egentlig ved, hvad det er, vi skal stemme om? Vi fortælles, at afstemningen er nødvendig for, at vi kan blive i det europæiske politisamarbejde, Europol.
Nogle hævder, at det ikke nødvendigvis er tilfældet, da vi nok vil kunne forhandle os til en parallel-aftale; andre mener, at vi kan bruge tilvalgsordningen alene om Europol. Disse muligheder strides juristerne om. 
Så meget er klart, at afstemningen ikke kun drejer sig om politi-samarbejdet. En række partier (Socialdemokraterne, Radikale Venstre, Venstre, SF og Det Konservative Folkeparti) besluttede allerede for et år siden, at det eksisterende retsforbehold skal ændres til en tilvalgsordning. Med en tilvalgsordning bestemmer Danmark selv, hvilke dele af EU’s samarbejde om retlige og indre anliggender (RIA), Danmark vil deltage i, og hvilke dele Danmark skal stå uden for. De danske vælgere skal med andre ord ikke blot godkende suverænitetsafgivelse med hensyn til politisamarbejdet, men for hele RIA-området. Derefter kan Danmark tilslutte sig de dele af RIA-samarbejdet, som de fem partier kan blive enige om.
I hvilket omfang dette kommer til at indebære suverænitets-afgivelse, er ikke klart, men stemmer danskerne ja den 3. december, har de accepteret den suverænitetsafgivelse, som de fem partier bliver enige om.
Man kan sige, at det er lidt af en blankocheck. Hvor meget eller lidt det bliver, kan kun fremtiden vise. Og om danskerne vil være med til en sådan ubestemt afgivelse af suverænitet, afhænger uden tvivl af den tillid, som de har til de nuværende og fremtidige valgte repræsentanter for de fem partier.
Nærmere forklaring
Når mange er betænkelige ved at overlade kompetencen fra vælgerne til Folketingets medlemmer, skyldes det uden tvivl, at vælgerne hver eneste gang, der skulle afgøres større EF/EU-spørgsmål, har været mere skeptiske end deres valgte repræsentanter. Kun ved EF-Pakken i 1986 var ja-procenten større i vælgerbefolkningen end i Folketinget.       
Men ikke nok med det. Tilliden til Socialdemokraterne, Radikale Venstre, Venstre, SF og Det Konservative Folkeparti skal række videre. De fem partier blev i marts enige om, at Danmark her og nu desuden skal tilslutte sig 22 retsakter inden for EU’s samarbejde om retlige og indre anliggender.
Det er ikke ganske klart, hvorfor de fem partier mener, at det er i Danmarks interesse at tilslutte sig netop disse dele af RIA-samarbejdet. Det siges blot ganske generelt i martsaftalen, at det har været aftalepartiernes »pejlemærke at tilvælge den lovgivning, som enten giver konkrete fordele for borgere og virksomheder, eller hvor det vurderes at være gavnligt for Danmark at bidrage aktivt til udviklingen fremadrettet«. 
De fem partier anfører, at det giver danskerne »et klart grundlag for at tage stilling i folkeafstemningen«, men mon ikke det kræver nærmere forklaringer, hvorfor aftalepartierne ønsker at tilvælge netop 22 punkter om alt fra cyberkriminalitet og falskmøntneri til menneskehandel og arveret?
Stikord og floskler
Der kan være gode grunde for hver enkelt af disse retsakter, men selvindlysende er disse grunde ikke i alle tilfælde. Det kræver begrundelser og forklaringer og ikke blot stikord og floskler. Og det er ganske vanskeligt stof at læse og forstå. Desuden er konsekvenserne i mange tilfælde uoverskuelige. For eksempel har det såkaldte ’Direktiv om den europæiske efterforskningskendelse i straffesager’ givet anledning til debat, fordi det er vanskeligt at gennemskue konsekvenserne med hensyn til gennemførelse her i landet af domstolsafgørelser i andre lande samt anvendelse af hemmelige agenter med videre.
Danske vælgere må gøre sig klart, hvad de siger ja til. De bør sætte sig ind i hvert og et af disse 22 punkter. Er man betænkelig ved blot en enkelt af disse rets-akter, fordi man direkte er imod formålet eller ikke kan gennemskue konsekvenserne, må man overveje, om man kan stemme ja den 3. december. Eller også må man forlade sig på tilliden til, at de fem aftalepartier har valgt helt rigtigt.
Det uigennemskuelige i grundlaget for folkeafstemningen kommer også frem med hensyn til de 10 eksisterende forbeholdsbelagte retsakter, som aftalepartierne ikke ønsker at tilvælge, blandet andet offer-direktivet og et direktiv om tolke- og oversætterbistand i straffe-sager.
Tre spørgsmål
Hvorfor netop disse retsakter ikke skal med her og nu, begrundes kun med, at de vedrører områder, »hvor de konkrete fordele for danske borgere og virksomheder ikke er stor, og hvor det giver bedre mening selv at regulere«, eller at det er »områder, hvor et tilvalg vil være i strid med danske retsprincipper«. 
Navnlig fravalget af tolkedirektivet, der giver fremmede ret til oversættelse af skriftlige sagsakter, er blevet kritiseret.   
Bendt Bendtsen, medlem af Europa-Parlamentet for Konservative, mener, at tilvalg og fravalg er som en buket fra haven, »hvor vi vælger de kønneste blomster og lader tidslerne stå«. (Jyllands-Posten, den 24. oktober).
Det er en alt for overfladisk argumentation om en så alvorlig sag som dansk suverænitet og selv-bestemmelse.
De fem aftalepartier står sandelig over for store udfordringer i den kommende tid, når det gælder om at begrunde og forklare:
Hvorfor det er udelukket, at en parallelaftale skulle kunne sikre dansk deltagelse i Europolsamarbejdet, eller at tilvalgsordningen kan indskrænkes til Europol?
Hvorfor der netop nu skal etableres en tilvalgsordning, og hvad den indebærer af suverænitetsafgivelser i fremtiden?
Og hvorfor konkrete retsakter – med ikke nærmere angivne afgivelser af suverænitet – tilvælges og fravælges her og nu?
Palle Svensson er professor emeritus i statskundskab på Aarhus Universitet




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",15.0,19. november 2015,Palle Svensson er professor emeritus i statskundskab på Aarhus Universitet
13204,/debat/2010/11/eu-fastholder-u-lande-fattigdom,EU fastholder u-lande i fattigdom,Trine Pertou Mach," EU-Kommissionen har netop præsenteret sit udspil til unionens kommende landbrugspolitik, som skal gælde fra 2014-2020. På trods af, at landbrugspolitikken i årevis har været udskældt for at ødelægge lokale landbrugsmarkeder i verdens udviklingslande, er det nye udspil blottet for initiativer til gavn for verdens fattigste. Faktisk lægger kommissionen slet ikke op til en markant ændring af den nuværende landbrugspolitik.
Den danske regering har i sit høringssvar givet udtryk for, at der er behov for en gennemgribende reform af landbrugspolitikken. Den dagsorden støttes af en række danske organisationer, blandt andet DI, som argumenterer for, at den direkte landbrugsstøtte skal omlægges og udfases. Regeringen bør holde fast ved sine krav om en ambitiøs reform og bruge det danske EU-formandskab i 2012 til at forhandle en reel reform på plads. Her bør man også sætte fokus på hensynet til verdens fattigste.
Maddumping
Ifølge FN's fødevareorganisation, FAO, vil forbruget af fødevarer være 70 procent højere i 2050 end i dag. Kommissionen argumenterer derfor for, at EU skal brødføde verden ved at øge produktionen for at afhjælpe den voksende efterspørgsel. Det fremlagte udspil kan imidlertid få store negative konsekvenser for de fattige lande, idet en øget europæisk produktion risikerer at underminere deres lokale produktion. Det er derfor ikke en fornuftig løsning til bekæmpelse af den globale sult.
EU's landbrugsstøtte gør det muligt for europæiske landmænd at dumpe deres varer på udviklingslandenes markeder til priser, der er så lave, at de udkonkurrerer fattige bønder og ødelægger lokal landbrugsproduktion. Landbruget udgør i dag livsgrundlaget for 75 procent af verdens fattige og tæller en tredjedel af den nationale indkomst i fattige lande. For disse lande er konsekvenserne af EU's landbrugspolitik fatale.
Derfor er det grotesk, at EU forsøger at legitimere sin udskældte landbrugspolitik, der hvert år subsidierer europæiske bønder med 55 milliarder euro ved at argumentere for, at EU skal bidrage til verdens voksende behov for mad. Det er som om, at EU på landbrugsområdet lever i en osteklokke, hvor de europæiske landmænd er de eneste, der eksisterer.
Udviklingslandene ville selv kunne skaffe sig mad på bordet, hvis EU fjernede de uretfærdige handelsvilkår og i stedet brugte energien på at hjælpe de lokale regeringer med at skabe gunstige vilkår for den lokale landbrugssektor.
Økonomisk ruin
Ødelæggelsen af udviklingslandes lokale landbrugsproduktion er katastrofal for landenes udviklingspotentiale. Det skyldes, at investeringer i landbruget er den mest effektive måde at bekæmpe fattigdom på, men også at udenlandske valutaindtægter nu må bruges på import af fødevarer i stedet for import af andre produkter, som er nødvendige for fremtidig udvikling.
EU er førende, hvad angår udviklingsbistand. Hvert år gør store dele af EU's udviklingsmidler ingen gavn på grund af manglende sammenhæng i unionens politik. EU's landbrugspolitik sørger effektivt for at modvirke fremskridt i landbrugssektoren i udviklingslandene.
Det er især de såkaldte markedshåndteringsværktøjer, som for eksempel eksportstøtte, der er destruktive for udvikling i verdens fattigste lande. I en rapport fra maj 2010 fordømte Europa-Parlamentet kraftigt eksportstøtten pga. dens »katastrofale indvirkning på fødevaresikkerheden og udviklingen af en levedygtig landbrugssektor i udviklingslandene«, og kaldte genindførelsen af mælkestøtte i 2009 »en grov overtrædelse af princippet om politik-kohærens.«
Brudte løfter
EU har i de internationale WTO-forhandlinger adskillige gange lovet at udfase eksportstøtten i 2013, men i sit nye udspil er EU-Kommissionen vendt på en tallerken og argumenterer nu for, at eksportstøtte og andre markedsstyringsværktøjer må bevares, så de kan understøtte det europæiske marked i krisetider.
EU-Kommissionen fortier, at de selvsamme mekanismer bidrager til at fastholde udviklingslandene i en permanent krise.
Mellemfolkeligt Samvirke opfordrer på det kraftigste til, at den danske regering træder i karakter under det kommende formandsskab og viser lederskab. En så unik chance for at præge EU's kommende landbrugspolitik må ikke forspildes.
Trine Pertou Mach, forkvinde i Mellemfolkeligt Samvirke
",0.0,22. november 2010,"Mellemfolkeligt Samvirke opfordrer på det kraftigste til, at den danske regering træder i karakter under det kommende formandsskab og viser lederskab. En så unik chance for at præge EU's kommende landbrugspolitik må ikke forspildes."
8091,/debat/leder/2013/02/valentin,Det er Valentin: Jeg er din,David Rehling," Det haster med det kys. Den kommer, før du tror, den drømmeløse søvn
Sådan formaner Poul Henningsen os at udfolde kærligheden inden dødens intethed i visen »I dit korte liv«.
Og nu, denne 14. februar 2013, er der et påskud til at føje PH. Det er nemlig Valentinsdag.
Her vil nogle tænkeligt fnyse, at valentinsdag er et vederstyggeligt amerikansk påhit til fremme af omsætningen hos blomsterhandlere og chokoladefabrikanter.
Dagen i dag er de elskendes dag, på svensk kendt som Alla hjärtans dag. Og sandt er det, at nutidens kobling mellem 14. februar og kæresteri i vidt omfang skyldes påvirkning fra amerikansk kultur. Men det er ikke hele billedet. Langtfra. Valentinsdag er historisk set en magtkamp om, hvad hjertet skal banke for.
I den romerske oldtid blev 14. februar fejret som første forårsdag. For at fremme frugtbarheden løb mænd rundt med offerblodsdyppede strimler af gedeskind, som de klaskede over kvinder og marker. Samme slags tradition, som når man i vore nordligere egne ved fastelavn smak hinanden i den bare med et birkeris for at vække de slumrende drifter.
I Rom huede hedensk vellyst ikke den magtgribende katolske kirke. Den valgte at kapre dagen til sine egne formål. Pave Gelasius dekreterede år 468, at dagen i stedet skulle tilegnes martyren Sankt Valentin. Om denne skikkelse lød fortællingen, at han trodsede kejser Claudius den Ondes forbud mod, at soldater indgik ægteskab, da det distraherede kampviljen. At Valentin uforfærdet viede de giftelystne, førte til, at han blev kastet i kachotten, hvorfra han angiveligt helbredte sin fangevogters datter for blindhed. Inden Valentin blev slæbt bort for at få hovedet hugget af, skulle han have postet denne datter et budskab underskrevet: »Fra din Valentin«.
Aha, det første valentinskort! Og tilmed så kysk, at det er en pavelig fryd. Tilbage på elskovsspor blev valentintraditionen imidlertid ført, da den senmiddelalderlige engelske digter Geoffrey Chaucer i 1382 nedfældede denne versestrofe: »For dette var på Sankt Valentinsdag, hvor hver en fugl kommer for at vælge sin mage.«
Andre fulgte op med henført poesi om, hvad dagen indebar. William Shakespeare gav sentimentaliteten et spark, da han i sin Hamlet fra 1601 lod en henvisning indgå i Ophelias vanvidsscene, hvor hun rabler (i Johs. Sløks oversættelse):
»I morgen er det Valentine, og straks parat til den galej står jeg som pigen ved dit vindue; din Valentine er jeg.«
I 1797 tog Valentin en ny drejning, da en britisk forlægger udgav manualen Den unge mands Valentin-skriver. Den indeholdt forslag til ømme linjer, som kunne afsendes af elskovsdrevne ynglinge, der ikke selv bemestrede versekunsten. I 1847 blev Valentin omsat til stordrift af Esther Howland fra den amerikanske delstat Massachusetts. Esther Howland fik sat afsendingsklare valentinhilsner i masseproduktion.
Vupti var Valentin i vælten. I Storbritannien sendes nu hvert år omkring den 14. februar 25 millioner kærlighedserklæringer. For USA’s vedkommende er tallet anslået til 190 millioner kort og mere end 15 millioner e-mail. Oveni flyder en uoverskuelig flom af chokolader, afskårne blomster og tosomme middage i flakkende stearinlys. Diamantindustrien har også meldt sig som Valentinleverandør.
Samtidig er målgruppen for valentinerierne blevet udvidet. Forældre sender til børn og omvendt. I Finland fejres dagen også som venners dag.
Efterhånden kan det vel blive lidt for meget af det gode. Navnlig kan den kommercielle fidus lægge gift for udtryk af dybtfølte længsler.
Jae, joe ... Uanset alle plattenslagerier kan valentindagen opleves som en smuk tradition, hvor hver især på sin måde kan få sagt noget varmt til en elsket. Mellem mennesker udveksles en gruelig masse fjendtlige erklæringer og alt for få, som er oprigtigt kærlige. Som selvsamme Poul Henningsen tilråder i sin »Nå-vise«:
Ikke se for langt tilbage eller frem!
Leve, mens man lever, være noget for nogen.
Se, hvor lystigt unge par går sammen hjem.
De har glemt det hele – også risikoen.
Hvad skal vi så?
Vi tar et kys!
Ja – Gør det! – Nå?!
 




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,14. februar 2013,"Vupti var Valentin i vælten. I Storbritannien sendes nu hvert år omkring den 14. februar 25 millioner kærlighedserklæringer. For USA’s vedkommende er tallet anslået til 190 millioner kort og mere end 15 millioner e-mail. Oveni flyder en uoverskuelig flom af chokolader, afskårne blomster og tosomme middage i flakkende stearinlys. Diamantindustrien har også meldt sig som Valentinleverandør."
4655,/debat/2014/07/israels-bestraebelser-paa-skaane-civile-eksemplarisk,Israels bestræbelser på at skåne civile er eksemplarisk,William Saletan," Ifølge mange kritikere er Israel i disse dag i færd med at nedslagte civile i Gaza. Israel »går målrettet efter at udslette hele familier«, siger et arabisk medlem af Israels parlament. Israel »begår folkedrab – mord på hele familier«, siger Mahmoud Abbas, præsident for Den Palæstinensiske Selvstyremyndighed. Mens det fra Iran forlyder, at Israel »massakrerer forsvarsløse palæstinensere«.
Anklagerne er aldeles falske. Målt efter alle gængse standarder for krigsførelse har Israels bestræbelser på at skåne civile været eksemplarisk.
Israel valgte ikke denne aktuelle kamp. Nok hævder Hamas og Islamisk Jihad, de to terrororganisationer, der dominerer Gaza, at Israel fremprovokerede konflikten ved at anholde Hamas-medlemmer på Vestbredden.
Men anholdelser i ét område kan aldrig berettige raketbombardementer af et andet. Og Israel slog ikke til imod Gaza, før terrorister herfra havde affyret over 150 raketter mod Israel og afvist en våbenhvile.
Billeder, der florerer på de sociale medier og foregiver at vise ødelæggelser fra de seneste israelske angreb, viser sig at være forfalskninger eller stamme fra helt andre krige.
Onsdag eftermiddag var dødstallet løbet op i 50 eller muligvis flere, afhængigt af hvordan man daterer begyndelsen på ??konflikten. Hvert et dødstilfælde er tragisk, og jo længere disse kamphandlinger vil trække ud, des flere tab vil der komme.
Men taget i betragtning, at Israel i skrivende stund har gennemført over 500 luftangreb, må man enten konkludere, at Israel er patetisk uduelig til at slå mennesker ihjel, eller mere plausibelt: At landet går langt i sine forsøg på ikke at dræbe dem.
Banker på før angreb
Moshe Ya’alon, Israels forsvarsminister indrømmer, at man målrettet har angrebet »terroristers huse« såvel som »våbenfaciliteter, terror-infrastrukturer, kommandosystemer, Hamas-institutioner [og] regimets bygninger«. De pågældende huse har tilhørt Hamas’ militære ledere. Israels juridiske begrundelse for at angribe disse boliger er, at de er »terrorkommandocentraler«, som har er blevet brugt til raketaffyringer eller anden »terroraktivitet«.
Sidste gang Israels militær angreb bygninger i Gaza, for halvandet år siden, brugte man flyveblade og telefonopkald til at advare beboerne, så de kunne slippe væk, inden bomberne ramte.
Israel affyrede også nødblus eller mortergranater med ringe sprængkraft (den såkaldte ’banke på taget’-metode) for at signalere forestående angreb.
Menneskerettighedsgrupper har ikke godtaget disse foranstaltninger som fritagelse for juridisk ansvar, men dog hilst dem velkomne som et fremskridt. Israel hævder at anvende de samme foranstaltninger i disse dage, og Hamas og andre palæstinensiske kilder har da også bekræftet, at det israelske militær har udsendt telefonadvarsler til familier i de hjem, der ville blive angrebet.
Det værste civile dødstal – syv, ved seneste optælling – stammer fra et angreb på et hus i Khan Yunis, der var bolig for en terroristkommandant. Hamas kaldte det en »massakre mod kvinder og børn«. Men beboere siger til avisen Yedioth Aronoth, at familien fik både et advarselsopkald og et bank på taget.
En israelsk sikkerhedsofficer hævder, at de israelske styrker ikke affyrede deres missil, før familien havde forladt huset. Samme talsmand siger også, at han ikke forstår, hvorfor nogle medlemmer af familien og tilsyneladende også deres naboer, gik tilbage i huset. De lokale beboere siger, at de forsøgte at »danne menneskeskjolde«.
Menneskeskjolde
Israels premierminister, Benjamin Netanyahu, peger på, at Hamas er ansvarlig for de civile dødsfald i Gaza, fordi gruppen med forsæt opsætter raketkastere og installerer militærinfrastruktur i civile områder. Den undskyldning kan virke letkøbt. Og faktisk viser det relativt lave dødstal ved denne uges luftangreb, at det er muligt at tilintetgøre Hamas’ militære aktiver uden at dræbe hundredvis af mennesker.
Khan Yuni-scenariet var anderledes. Her var tilsyneladende tale om frivillige menneskeskjolde. Ifølge avisen Ha’aretz insisterede en israelsk officer onsdag på, at hvis andre civile vil følge dette eksempel og opsøge bekendtgjorte bombemål for danne menneskeskjolde, vil Israel ikke holde sig tilbage fra at angribe. Det kan selvfølgelig være bluf.
Men hvad nu hvis dette scenarie bliver til virkelighed? Og hvad nu, hvis de pågældende martyraspiranter viser sig på taget, mens Israel stadig har tid til at afværge angrebet, hvilket ikke var tilfældet i Khan Yunis? Vil deres død så være at karakterisere som mord, manddrab eller selvmord?
Enhver, der bekymrer sig for overlagte angreb på civile i denne konflikt, bør først se på Hamas. Raketangrebene fra Gaza ind i Israel begyndte længe før det israelske angreb på Gaza. I første omgang var disse raketter Islamisk Jihads idé. Men i de sidste par dage har Hamas i den grad meldt sig ind i kampen og påtaget sig ansvar for adskillige af de missiler, som er blevet affyret mod flere israelske byer, herunder Tel Aviv, Jerusalem og Haifa.
Apologeter for Hamas hævder, at gruppens våben er mindre præcise end Israels, og at utilsigtede følgeskader derfor er uundgåelige. Den påstand holder ikke.
Hamas har missiler med længere rækkevidde, kendt som M-302S eller R-160S, der er mere præcise end gruppens gamle Grad-raketter, og har alligevel rettet disse nye missiler imod israelske boligkvarterer. Desuden har Hamas blankt afvist princippet om skåne civile. Ja, ifølge en Hamas-talsmand er »alle israelere nu blevet legitime mål«.
I Gaza-krigen må det stå klart, at Israel har gjort sig store anstrengelser for at minimere civile dødsfald. Det samme kan ikke siges om Hamas.
William Saletan er amerikansk forfatter og fast kommentator for Slate.
© Slate og Information.
Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",138.0,12. juli 2014,"Men taget i betragtning, at Israel i skrivende stund har gennemført over 500 luftangreb, må man enten konkludere, at Israel er patetisk uduelig til at slå mennesker ihjel, eller mere plausibelt: At landet går langt i sine forsøg på ikke at dræbe dem."
6377,/debat/2013/10/sagt-keynes-maa-ogsaa-sige-keynes,"Har man sagt Keynes, må man også sige Keynes",Kenneth Praefke," 
	Af og til må man udelade gode citater fra sine artikler. Nu kan jeg heldigvis genoplive et af dem. I september talte jeg med Nils Bernstein, der indtil begyndelsen af i år var Danmarks nationalbankdirektør.

	Jeg fangede ham pr telefon, mens han sad på en båd i Præstø Fjord, og forsøgte at få ham til at forholde sig til en af de ting, som medierne i de dage rumlede om.

	En gruppe eksperter havde for regeringen undersøgt, hvad der gik galt op til krisen. I deres rapport pegede de på, at Nationalbanken fejlede på en række punkter, og da Nils Bernstein var chef for banken dengang, ville jeg vide, hvordan han så på den kritik.

	Nærmest som en bibemærkning, som ikke havde meget med hans egen eller Nationalbankens ageren, sagde Nils Bernstein noget, som på mange måder indkapsler krisens paradoks. »Keynes bliver tit brugt som et argument for at bruge flere penge, men det er sjældent, at han bliver brugt som et argument for at holde igen.«

	Keynes–John Maynard Keynes–er en økonomiske teoretiker, der i 1930’erne udgav sit hovedværk, og hvis teori er blevet genoplivet som omdrejningspunktet i krisens mest fundamentale diskussion: I hvilken grad skal staten bruge flere penge for at dæmpe virkningen af krisen.

	Den korte og populære version af Keynes’ teori er, at staten skal bruge flere penge, når den økonomiske udvikling er dårlig. For at afbøde stigningen i arbejdsløsheden. Og tilsvarende skal staten–politikerne–bruge færre penge, når økonomien buldrer fremad. For at tage tempoet af udviklingen og spare op til, at den næste krise kommer.

	»Opsvinget, ikke krisen, er det rigtige tidspunkt for sparepolitikken,« skrev John M. Keynes i 1937.

	Diskussionen om Keynes’ kriseløsning begyndte, da man kunne aflæse krisen i arbejdsløshedstallene. Og at diskussionen stadig er aktuel kan aflæses i den debat, der foregik over sommeren og frem til, regeringen præsenterede sit finanslovsforslag: Skal der lempes eller holdes igen i den økonomiske politik?

	»Når forhandlingerne nu går i gang, er det vigtigt at minde op, at økonomien kan stimuleres mere, end hvad regeringen lægger op til,« lød det for eksempel fra tænketanken CEVEA.

	Bernsteins pointe er, at mens mange taler om Keynes under krisen–og opfordrer til, at staten bruger flere penge–talte for få om Keynes op til krisen. Meget få talte om, at vi burde spare.

	Og det kan der være noget om. Hvis man søger på Infomedias artikeldatabase, kan man konstatere, at der er skrevet mere end tre gange så mange artikler om Keynes i de fem år efter krisen ramte som i de fem år op til krisen. Det altovervejende budskab i artiklerne efter krisen er Keynes’ opfordring til at bruge mere, når krisen rammer.

	Samme udvalg, der kritiserer Nationalbanken og Bernstein, konkluderer, at politikerne–staten–brugte for mange penge i de gode tider fra begyndelsen af 00’erne og frem til krisen. De fejlede med hensyn til at kombinere sparepolitik og opsving. Det lagde grunden til krisen og tvang i stedet politikerne til at balancere sparepolitikken med nedgangstiden.

	Og det fik så folk til at genoplive Keynes.

	Selv om det på krisens bund ikke virker sådan, er det lige så afgørende, at man holder igen i gode tider, som det er at stimulere i dårlige. Det viser finanskrisen. Og det er budskabet fra både Bernstein, finanskriseudvalget og Keynes. Den nødvendige følge af at ville bruge mere nu er, at man må bruge mindre senere. Det gælder også i forhold til de aktuelle finanslovforhandlinger.

	Der er en økonomisk skole, der mener, at staten skal lade være med at blande sig–både i gode og dårlige tider. Og der er en økonomisk skole, der mener, at staten skal blande sig i både gode og dårlige tider. Men der er ikke en økonomisk skole, der mener, at man altid skal bruge flere penge.

	Hvis man sværger til Keynes, må man gøre det både, når det går op og ned. Den løsning, de fleste nu peger på, kunne også have midlet slaget fra krisen. Der var bare for få, der talte om Keynes under 00’ernes optur.

	Derfor må læren være, at alle, der har råbt Keynes under krisen, også har et ansvar for at råbe Keynes, når opturen kommer.

	 

Kenneth Praefke er journalist ved Informations Christiansborgredaktion




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,26. oktober 2013,E-mail *
69,/debat/2016/06/laeserbreve-6,Læserbreve,Informations Debatredaktion," Man kan ikke forskelsbehandle flygtninge
Louise Tuxen Romsdal, Valby
Europas højrefløjspolitikere har haft held med at bilde folk ind, at det kun er nogle flygtninge, som er ’rigtige’ flygtninge. Det er kun dem, som er i fare for at få at blive ramt af en bombe, der er flygtninge – resten kan vi ifølge lovgivningen smide tilbage til sultedøden, der åbenbart er bedre end en bombe.
Hvad er egentlig det moralske grundlag for at skelne mellem mennesker forfulgt af bomber og mennesker forfulgt af sult?
På den ene side har vi almindelige mennesker med normale liv, der pludselig er i risiko for at blive ramt af en bombe, og på den anden side har vi mennesker, som har sultet hele deres liv, fordi deres afgrøder år efter år bliver ved med at slå fejl på grund af klimaforandringerne. M
an kan argumentere for, at Vesten er skyld i begge årsager: krig og klimaforandringer. Hvorfor er det moralsk rigtigt at hjælpe den ene ulykkelige skæbne og ikke den anden?
Sprøjteforbud er endelig på vej
Holger Øster Mortensen, Odder
Som den første kommune i Danmark har Egedal Kommune i Nordsjælland fået gennemtrumfet sprøjtefrie arealer i et vigtigt vandindvindingsområde. Et sådant sprøjteforbud er uden tvivl også på vej i andre kommuner inden for en overskuelig tid. Der vejres morgenluft.
Landmænd og lodsejere – med støtte af den lokale landboforening – vil naturligvis slå sig i tøjret. Det ser man allerede ved Beder, hvor 13 landmænd og lodsejere vil anlægge sag mod Aarhus Vand, så de kan fortsætte med at bruge pesticider. Men undergrunden og drikkevands-ressourcerne tilhører hele fællesskabet og ikke kun bønderne.
Heunicke priser ansvar, men er selv ansvarsløs
Peter S. Jessen, Ballerup
I kommentaren »Forandring kræver vilje til at prioritere – også for Alternativet« (27. maj) skriver du, Magnus Heunicke, blandt andet:
»Vi socialdemokrater deler brændende Alternativets ønske om forandring. Forandring kræver, at man ved, hvor man vil hen.« Og du tilføjer, at Socialdemokraterne påtager sig dette ansvar for at flytte samfundet.
Men da du var minister den i forrige regering, var Socialdemokraterne med til at fortsætte de borgerliges sparepolitik inden for uddannelsesområdet, skabe mindre åbenhed i den offentlige forvaltning og i det hele taget føre en højreorienteret politik, der sikrede magtelitens voksende kapital og glemte den voksende ulighed.
Alligevel skriver du: »Og når vi i Danmark i dag har et af de mest grønne, trygge, frie, lige og solidariske samfund, så skyldes det jo netop en kerne af progressive partiers vilje til at tage ansvar og derigennem at forandre Danmark.«
Det er jo løgn. Dit parti – sammen ved Venstre og andre medløbere – er netop ansvarlige for en mere usikker verden. Du påstår, at I vil tage ansvar, bevare og udvikle vores unikke velfærdsmodel og beskytte de mennesker, som I repræsenterer. Men historien viser præcis det modsatte.
Og hvad er det egentlig for nogle mennesker, I repræsenterer? Jeg tror for eksempel, at I repræsenterer alle de mennesker, som gennem lobbyisme kan påvirke jer til at favorisere industriens og landbrugets ønsker. 
Din kritik af Alternativet er bestemt berettiget på nogle punkter, men partiernes evige kamp om vælgerne kan Socialdemokraterne ikke sige sig fri for. Din kommentar er kun snak og ingen handling.
Når man kigger på alle de kommende udfordringer – globaliseringen, nye teknologier og integration af flygtninge – så er mange af dem selvskabte, både af Socialdemokraterne og de borgerlige partier.
Du skriver, at du vil forny den politiske kultur og vise politisk ansvar. Men når mange mennesker vælger at stemme på Alternativet frem for Socialdemokraterne, er det netop, fordi jeres handlinger slet ikke er i tråd med socialdemokratisk politik eller det ansvar, I burde tage.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,10. juni 2016,"»Vi socialdemokrater deler brændende Alternativets ønske om forandring. Forandring kræver, at man ved, hvor man vil hen.« Og du tilføjer, at Socialdemokraterne påtager sig dette ansvar for at flytte samfundet."
9752,/debat/2012/06/laeserbreve-9,Læserbreve,Informations Webredaktion," Rio bør handle om ressourcer
Per Højbjerre, formand for teknologiudvalget i Ingeniørforeningen, IDA
Om få dage mødes politikere fra hele verden i Rio de Janeiro for at diskutere strategier for en bæredygtig fremtid. Blandt de danske dagsordener tager miljøminister Ida Auken (SF) den truende ressourcekrise med til forhandlingsbordet.
Vi, der til daglig er involveret i produktion i Danmark, ved, at råvarepriserne i de senere år har været støt stigende. Et kig i globaliseringskrystalkuglen viser, at ressourceeffektivitet kommer til at spille en afgørende rolle for virksomheders økonomi i fremtiden.
Et øget pres på ressourcerne er en udfordring for vækst og udvikling i alle dele af verden, og derfor er det uhyre vigtigt, at emnet kommer på verdensdagsordenen i Rio.
Jeg håber, at Ida Auken kommer hjem fra mødet med nogle aftaler om, hvordan vi i fællesskab kan undgå, at få lande kommer til at kontrollere alle reserver, og hvordan vi kan sikre, at værdifulde metaller bliver i produktkredsløbene og ikke ender i forbrændingsanlæg og på lossepladser.
Så her er en hilsen fra os i IDA til Ida: Held og lykke i Rio – en bæredygtig udnyttelse af ressourcerne er helt central for fremtidige generationers livsvilkår.
Demokratiet som Fogh kortsluttede
Joachim Nielsen, Humlebæk
Det er en trist affære, at mange vælgere i Danmark forveksler Thornings manglende lederskab med manglende kontraktpolitik.
Fogh kortsluttede det repræsentative demokrati ved at foregøgle, at politikere kan vide alt om de næste fire år, mens de er i valgkamp. Det er i sagens natur umuligt og svaret er i stedet politikere, der i højere grad går til valg på de grundværdier, de vil regere efter.
Den største overlever
Mads Otto Hassert, Græsted
I naturen er det den stærkeste, der overlever. Et princip, som gør sig gældende i det private erhvervsliv og medfører at det kun er de bedste virksomheder, der kan bestå. Dette gør sig dog ikke længere gældende, hvis man ser på de store banker.
Siden finanskrisen har vi set, hvordan at store banker har stået til at gå konkurs, men bankerne kan ikke få lov til at gå konkurs, da man frygter, at det vil destruere markedet.
Og hvad har man så fået igen for redningspakkerne? Bankerne er gået i selvsving og holder på pengene. Når bankerne holder på kapitalen holder de Danmark låst fast i lavkonjunktur. Topfolkene fortsætter dog med at score fratrædelsesgodtgørelser i millionklassen.
Bankerne har en sølvske i munden, og hvis de igen står til konkurs er det jo ikke et større problem end, at staten – igen – redder dem. Det er ikke længere den stærkeste, der overlever. Det vil ikke være de dygtigste banker, der får lov til at overleve, men blot de største.
Betal – eller vi forurener
Mogens Clausen, Glesborg
Landbruget får milliarder af skattekroner, ødelægger naturen og vores drikkevand:
Halvdelen af de danske åer, to tredjedele af de danske søer og næsten 90 procent af vores fjorde er under EU’s standarder for god økologisk tilstand.
Danmark er verdens mest intensivt dyrkede landbrugsland, og 80 procent af landbrugsarealet bruges til foder til husdyr.
Fjernelse af læhegn, braklagte arealer, vandhuller, enge og overdrev i landbrugets bestræbelser på at lave stadig større marker har gjort landskabet til et nærmest lukket land, som kun kan beskues fra landevejen.
At dokumentere naturens generelt elendige tilstand i Danmark kræver egentlig blot, at man besøger naturen og oplever den. Men det bliver i sig selv svært, da nedlæggelse af stier og markveje er blevet en vanesag for landbruget.
Da landbruget i sidste århundrede afvandede og indtog de danske vand- og vådområder, skete det med massiv statsstøtte til naturødelæggelserne. Naturbræmmer langs vandløb og søer er en torn i øjet på ’bæredygtigt’ Landbrug. Så nu vil de igen have penge.
Mottoet er åbenbart: ’Betal – eller vi forurener’.
Magtkampen starter hos ministerrådet
Hans Lou, professor, Aarhus Universitet
Poul Smidt belærer i lederen 14. juni Europaparlamentet om at »tiden ikke er inde institutionel magtkamp«. Men adressaten er forkert: Det er ministerrådet, der har indledt den aktuelle magtkamp.
Man kan altid diskutere hvornår ’tiden er inde’ til sådanne magtkampe, men vi må indstille os på, at sådanne er uundgåelige så længe EU-systemet har et demokratisk underskud, der kun kan udlignes ved at parlamentet efterhånden får bestemmende indflydelse.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,18. juni 2012,"Danmark er verdens mest intensivt dyrkede landbrugsland, og 80 procent af landbrugsarealet bruges til foder til husdyr."
9194,/debat/2012/09/brevkassen-kun-oeje-dunkle-sider,Brevkassen: Jeg har kun øje for de dunkle sider,Tone Andreasen," Tine, Journalist
Jeg har et problem, som måske er et udslag af min uddannelse, men som ikke desto mindre begynder at være generende.
Siden jeg blev uddannet journalist, er jeg begyndt at nasse på folks dårlige fortid. Når mennesker, jeg møder fortæller om sig selv, er jeg altid mest interesseret i de dårlige ting. Har der været misbrug i familien? Har de været i kontakt med behandlersystemet? Har de forældre fra underklassen eller overklassen, og hvordan har det præget dem? Er de indvandrere, tager jeg ofte mig selv til at spørge ind til eventuelle flygtningehistorier, om tiden på asylcentrene osv. Det er en underlig jagt på den gode historie i alle samtaler, også selv om jeg godt ved, at det ikke er noget, jeg kan bruge på arbejdet, men bare er præget af en miljøskadet måde at tænke på. Flere gange har folk givet udtryk for, at jeg er for nærgående, men jeg har bare svært ved at ændre det.
I er også journalister og må da have nogle modtræk jeg kan bruge?
Svar I:
Modtrækket er enkelt: Lad være. Det er ikke anderledes, end hvis du tjekker dine arbejdsrelaterede e-mails og sms’er derhjemme – eller tager telefonen uden for kontortid. Så lad være, hvis du ikke vil udviske grænsen mellem arbejds- og privatlivet ved også at researche historier uden for arbejdstiden.
Men gode journalister er nu engang altid på jagt efter historier, også selv om – som du skriver – de måske i første omgang ikke har noget at bruge dem til. En dag kommer chancen nok! Den nysgerrighed er den kreative drivkraft i faget. Og en nysgerrighed, som du ikke bare kan tænde og slukke for.
Som den amerikanske journalist Janet Malcolm skriver i bogen ’The Journalist and the Murderer’: »Enhver journalist, som ikke er for dum – eller for selvoptaget – til at opfatte, hvad der foregår, ved, at hvad han gør, er moralsk uforsvarligt. Han er en bondefanger, der udnytter folks forfængelighed, udvidenhed eller ensomhed til at vinde deres tillid – for bagefter at forråde dem samvittighedsløst«.
Kim Kristensen
Svar II
Måske er det dybest set ikke dit fag, der drager dig mod dramaer i andre menneskers liv, selvom du benytter dig af effektiv interviewteknik. Måske beskytter du dig selv ved hurtigt at nå frem til temaer, hvor andre har meget på spil? Det giver dig overtaget og har den tillægsgevinst, at du ikke selv behøver at bidrage med noget personligt. Hvis det er tilfældet, er der kun en vej frem – daglig øvelse. Bidrag med dine egne oplevelser, overvejelser og erfaringer. Det vil gøre samtalen mere ligeværdig og interessant for både dig selv og modparten.
Mette Davidsen-Nielsen
",0.0,8. september 2012,I er også journalister og må da have nogle modtræk jeg kan bruge?
2063,/debat/2015/07/straebere-tabere,Stræbere og tabere,Mikka Tecza," Agurketiden er for alvor sat ind, og der er åbenbart grænser for, hvor mange spalter vi kan bruge på regnvejr og bikinikrop. I hvert fald er vi i kølvandet på en ny rapport om unge og cannabis den forgangne uge blevet tæppebombet af stort set alle nyhedsmedier om danske teenageres hashrygeri. Ren cannabis-bukkake.
»Her er 10 tegn på, at dit barn ryger hash«, »Gode tips til forældre med hashrygende børn«, »Sådan hjælper du dit barn ud af hashmisbrug«. Det er jo nærmest et mirakel, at den danske ungdom overhovedet kan stå på benene, med al den bong, de åbenbart suger.
Så igen. For et par måneder siden talte vi meget om 12-talseleverne, der stiller umenneskelige krav til sig selv, og knapt tør trække vejret af frygt for at begå fejl. Lev lidt, sagde vi formanende. Det var lige op til sommereksaminerne og flugtede fint med de årligt tilbagevendende historier om superstudenter og sprængte karakterskalaer. Da diskuterede vi, om den danske ungdom som helhed er blevet for perfektionistisk, for stålsat. Næh du, i gamle dage, dér turde de unge prøve grænser af.
Stakkels teenagere. Det ene øjeblik er de overpræsterende vidunderbørn, det næste fortabte hashomaner. Enten-eller. Eller hvad? Nu er det ved at være et par år siden, men når jeg tænker på mine egne teenageår, mindes jeg ikke virkeligheden helt så sort/hvid.
Jeg tænker på dengang, jeg efter et særdeles uovervejet eksperiment med hjemmebagt hashkage krabbede rundt på en venindes køkkengulv, overbevist om, at jeg var ved at synke ned gennem linoleummet. Et par måneder senere blev jeg student med 12 i huen, og jeg ved, at jeg langtfra var den eneste fra min årgang, der både røg hash og fik 12-taller.
Omvendt var der også en del, der drak danskvand og fik 4-taller – og alt derimellem. Vi stressede både over karakterer, og over, hvorvidt vores falske ID var troværdige nok til at skaffe os adgang til det lokale provinsdiskotek. Vi var hverken vidunderbørn eller tabere. Vi var bare mennesker på godt og ondt.
Det går selvfølgelig ikke kun ud over studenterne. Tag et klassisk emne som folkesundhed, og vi deler igen lynhurtigt befolkningen op i henholdsvis fanatiske ironmen og sygeligt overvægtige; enten total kontrol eller totalt kontroltab. Hvilken tendens, der er mest fremherskende, afhænger vist af humøret på redaktionen samt af hvem man lige kan få til at stille op til interview den pågældende uge.
Der burde indføres kvoter på det ord: tendens. Selvfølgelig findes der unge mennesker, der har fået deres liv ødelagt af hashmisbrug, og omvendt findes der også unge, der er knækket under forventningspres og karakterræs. Ligesom der findes ekstreme sundhedsfanatikere og ekstremt fede. Men sandheden er jo, at de færreste af os befinder os i ekstremerne – og slet ikke hele tiden.
De fleste af os lever ganske almindelige liv med sejre og nederlag, op- og nedture, gode og dårlige vaner. Sammensatte mennesker passer bare dårligt ind i skarpe vinkler. Der er ingen historie i det ordinære, og der er ikke plads til hele mennesker i avisspalterne. Særligt ikke, når det er agurketid. Og fred være med det, men måske vi kunne gøre hinanden den tjeneste at tage mediernes tendenshistorier med et gran salt, selv om det unægtelig er langt lettere at tale i generaliseringer.
Det ligger jo lige til en overskrift: »Ny tendens – unge sætter spørgsmålstegn ved mediernes historier om tendenser blandt unge.« »Ekspert udtaler: Udtryk for øget mediekritik i et tendensmættet samfund.« For nu at generalisere.
I 2012 blev de danske unge i øvrigt udråbt til »Generation Glad«. Den tendens var der åbenbart ikke særlig mange klik i. Vi har i hvert fald ikke hørt om den siden.
Mikka Tecza er studerende ved IT-Universitetet og medredaktør på DenFri.dk 
Klummen er udtryk for skribentens egen holdning
",2.0,30. juli 2015,"Omvendt var der også en del, der drak danskvand og fik 4-taller – og alt derimellem. Vi stressede både over karakterer, og over, hvorvidt vores falske ID var troværdige nok til at skaffe os adgang til det lokale provinsdiskotek. Vi var hverken vidunderbørn eller tabere. Vi var bare mennesker på godt og ondt."
3596,/debat/2014/12/dag-armslaengde-fyord,Den dag armslængde blev et fyord,Johan Klint Sandberg," Når Folketinget bryder ind i en konflikt mellem kommunerne og lærerforeningen, bliver alle forargede. Når Folketinget bryder ind i en konflikt mellem DR’s bestyrelse og UnderholdningsOrkestrets trofaste støtter, hepper folk. Og det er netop derfor, politikerne gør det. Vi er så tæt på et valg, at politisk fornuft overskygges af, hvem der kan vinde hele det danske musiklivs hjerter – og dermed stemmer.
Sidste gang Folketinget forsøgte at lægge DR’s dagorden, var produktet tv-serien 1864 – og netop derfor er det vigtigt at huske, at vi har et velfungerende armslængdeprincip, der muliggør, at uddannede økonomer og politikere lægger budgettet, og derefter må uddannede kunstnere og eksperterne bestemme, hvad pengene bruges på i praksis.
Lige meget hvor mange gange Konservatives Lars Barfoed siger, at armen hverken bliver længere eller kortere af at bede DR bevare UnderholdningsOrkestret, så handler armslængde altså ikke om, at Folketinget kun giver DR lov til at bestemme over egne penge, indtil Dansk Folkeparti og Konservative ikke vil lege med mere.
Den skal gå hele vejen – ellers bliver jeg næsten bange for, at det også er på denne måde, Folketinget laver sin forsvars- og sundhedspolitik på.
Det er derfor en langt større skandale at beholde UnderholdningsOrkestret. For hvad bliver så det næste? At Dansk Folkepartis Kristian Thulesen Dahl personligt bestemmer, hvad DR SymfoniOrkestrets torsdagskoncerter skal indeholde?
Spejlblank kulturpolitik
Jeg troede aldrig, vi ville nå så langt, at kunstnerne selv ville begynde at bagatellisere armslængdeprincippet, fordi det er den eneste gendrivelse imod regeringens argumenter.
Jeg kan ikke forstå, hvorfor det klassiske musikliv skaber en negativ diskurs om det princip, der giver dem selv lov til at lægge deres eget program.
Når Danmarks Radio siger, at de i mange sparerunder før denne har skånet ensemblerne, mens Nyhederne, radio og tv har ligget med kniven mod struben i flere år, bliver jeg stærkt provokeret af den reaktion, man møder i store dele af det danske klassiske musikliv. Fordi når folk mister deres dagpenge, og der er så stor forskel mellem top og bund, er det vigtigt, at vi prioriterer ansvarlig økonomisk politik over spejlblank kulturpolitik.
Man har hørt sammenligninger mellem DR’s bestyrelse og Islamisk Stat, der brænder Picassomalerier af. Men det er på ingen måde et relevant argument, som nogle påstår.
Tværtimod er det et meget usagligt argument. Hertil kommer, at kulturminister Marianne Jelved (R) er blevet udsat for så mange ubehagelige kommentarer, at hun burde være en oplagt kandidat til at deltage i tv-programmet ’Ti Stille Kvinde’ på DR2.
Gylden mulighed
For få år siden skar finansloven en pæn brøkdel af Det Kongelige Operakors medlemmer, men Den Kongelige Opera fik i slutningen af november seks stjerner for stykket Lulu i Frederiksborg Amts Avis. Det passer simpelthen ikke, at kunst og kultur i Danmark aldrig når internationale standarder, fordi man skærer nogle få midler.
Tværtimod kan det sætte gang i hjulene, fordi man bryder med forestillingen om, at danske kulturinstitutioner er urokkelige. Og med så mange undervurderede orkesterensembler i Danmark, er det virkelig absurd at sige, at musikken aldrig nogensinde bliver af samme kvalitet som med UnderholdningsOrkestrets musikere.
Jeg hørte engang en fortælling om en professor på Konservatoriet, der havde sagt til sine elever, at når de blev uddannede, skulle de se at finde sig en orkesterstilling, fordi når først du har vundet din audition, har du et fast arbejde indtil du pensioneres.
Hvordan kan det på nogen måde være rimeligt, at det ikke er de dygtigste, der spiller i de danske ensembler?
Beslutningen om at lukke DR’s underholdningsorkester var en gylden mulighed for det danske klassiske musikliv til at skille puslespillet ad og samle det igen.
Det havde ikke været en tragedie, men en chance.
",4.0,8. december 2014,"Tværtimod kan det sætte gang i hjulene, fordi man bryder med forestillingen om, at danske kulturinstitutioner er urokkelige. Og med så mange undervurderede orkesterensembler i Danmark, er det virkelig absurd at sige, at musikken aldrig nogensinde bliver af samme kvalitet som med UnderholdningsOrkestrets musikere."
12361,/debat/2011/04/laeserbreve-3,Læserbreve,Informations Webredaktion," Frihedskamp eller terror?
Simon Grundt Straubinger, Odense
Der er som bekendt en hårfin grænse mellem frihedskamp og terrorisme. Det samme gør sig gældende med det nye facebookspil, Freedom Fighters, som er lanceret af Liberal Alliance for mere effektivt at kunne sprede deres liberale budskaber.
Initiativet er fornyende og sikkert et godt redskab til at engagere ligesindede, men har dog potentielt nogle problematiske sider. Spillet fungerer således, at man belønnes med et vist antal point, hvis man enten anbefaler eller kommenterer udvalgte hjemmesider, artikler, blogs og facebook-updates.
Spillerne belønnes dog alene på baggrund af kvantitet uden skelen til kvaliteten, hvilket kan have som konsekvens, at diverse fora bliver oversvømmet med en lind strøm af overfladiske og ukonstruktive kommentarer. En af udviklerne bag spillet, Søren Kenner, forsikrer på diskussionssiden K-Forum, at der vil blive grebet ind overfor sådanne tendenser.
Jeg håber oprigtigt dette er tilfældet, for ellers kan de såkaldte frihedskæmpere hurtigt få terroriseret enhver god debat på nettet med store mængder ligegyldigt spam.
Alle rammes  af hetzen
Christina Jacobsen, Brønshøj
For en sjælden gangs skyld er jeg enig med Martin Henriksen, DF, i at vi ikke skal være for blåøjede med hensyn til prædikanten Bilal Philips og hans ret til ytringsfriheds, når han ankommer til Korsgadehallen på Nørrebro den 17. april. Men der hører enigheden nok også op.
For jeg mente heller ikke, at man skulle være blåøjet over for sektlederen Ruth Evensen fra Faderhuset, der i en lang periode kørte religiøs hetz på flere grupperinger i København. Eller over for Dansk Folkeparti i øvrigt, når de kalder det værste, som kommer ud ad munden på folk for danskhed.
Ytringsfrihedens ypperste kvalitet er jo ikke at hive den værste svinehund ud af skabet, men tværtimod at få de bedste menneskelige sider frem i os.
Martin Henriksen ser i Duellen i Information 12. april ud til at have erkendt ytringsfrihedens grænser som fænomen  i hvert fald når det gælder udtalelser om dødsstraf af homoseksuelle og tæv af kvinder.
Jeg er enig med Karen Hækkerup (S) i, at der er flere udemokratiske elementer i Danmark, hvis ytringsfrihed ikke bliver begrænset. Men socialdemokrater må skrive sig bag øret, at denne problemstilling også gælder når Dansk Folkeparti frit lader deres fremmedlede være  hverdagsretorik. Den er efterhånden er blevet dansk norm, mens det at gå modstrøms og gøre opmærksom på racismen som et element i dansk kultur, ikke er lige så enkelt.
Det er krænkelsen af mennesker, der forfladiger vores demokrati  og her taler jeg ikke om den hverdagskultur, der lader enhver form for forglemmelse eller andre priorteringer blive kaldt for krænkelser. Racisme er krænkende. Retorik om dødssstraf af homoseksuelle og appel om tæv af kvinder er krænkende. Homo- og transfobi er krænkende. Hvis en minoritet rammes, rammes alle i demokratiet.
Økonomiens præsteskab
Andreas Nielsen, Århus
Det er plagsomt for offentligheden og den politiske diskurs, at vi igen og igen skal have kastet økonomisk  sand i øjnene. Det formuleres som en slags videnskab, men er ikke andet end opblæst fantasiløst nonsens! Altid  pudsigt nok  til støtte for højrefløjen og den herskende klasse!
Ikke engang så nærliggende og simpel kendsgerning som sammenbruddet i den kapitalistiske økonomi i 2008 kunne man forudse to dage forinden. De evindelige omkvæd fra disse magtens prælater ligner hinanden til forveksling.
I al sin fantasiløshed, handler det om begrænsning af det offentlige forbrug, forbedring af investeringslysten  læs skattelettelser til banker, fyringer i den offentlige sektor, privatisering og så videre. Alt sammen nærmest oplæst af den evindelige propaganda, som neoliberale fører sammen med Dansk Arbejdsgiverforening.
Hvordan kan en sådan kaste af 'ansvarlige økonomer', der ofte selv forgyldes, og påberåber sig en slags akademisk alibi, være dette bedrageri bekendt  år ud og år ind? Hvornår bliver universiteterne så frie, at de sætter præsteskabet på porten?
En storm i en kande vand
Celine Haastrup, København
I en krimi af Agatha Christie fejer mesterdetektiven Hercule Poirot alle de historier, han har hørt, til side og siger: Lad os nu se på, hvad der virkelig er sket.
I den verserende strid mellem anmeldere og forfattere kom der i Information 12. april en erklæring fra Litteraturkritikernes Lav, som ser »på den senere tids hændelser med bekymring«.
Men hvad er der i virkeligheden sket? Forfatteren Ib Michael har i vrede lovet Weekendavisens anmelder Lars Bukdahl en røvfuld, og Bukdahl har fået hældt en kande vand over sig af digteren Janus Kodahl. Slut.
Jyllands-Postens litteraturanmelder Jacob Levinsen argumenterer for at politianmelde både Michael og Kodahl ud fra logikken, at hvis det var bolighajer og spekulanter, så ville man ringe 118 med det samme.
Men virkeligheden er jo netop, at det er de ikke  de er forfattere. Røvfulden er ikke blevet givet, og det med vandet må da være lige noget for en anmelder som Bukdahl. Han har jo både sans for humor og skøre happenings. En happening, som den legendariske fluxuskoncert på Louisiana i 1961, hvor komponisten Nam June Paik hældte sæbespåner over Informations anmelder Hansgeorg Lenz.
Jeg går ikke ind for vold, heller ikke hvis det er en forfatter, der udøver den, men er sagen ikke en storm i en kande vand?
Hvilken  ansvarlighed?
Maria Stein Knudsen, Hadsten
Regeringen talte igen om ansvarlighed, da den fremlagde sin 2020-plan. Ansvarligheden skal sikre dansk økonomi på længere sigt, mener de. Men i stedet for at redde dansk økonomi kommer planen udelukkende med kortsigtede løsninger, som vil få store menneskelige konsekvenser for det enkelte individ.
Det er de unge, som nu skal have sværere ved at tage en uddannelse. Førtidspensionister, som skal tvinges tilbage på arbejdsmarkedet. Nedslidte ældre, som ikke kan trække sig tilbage fra arbejdsmarkedet. Det er da ikke særligt ansvarligt. Og der findes en anden løsning: en fair og anstændig løsning.
K's gale  justitsministre
Anders Johansen, Humlebæk
Er alle konservative justitsministre bindegale? De sidste tre har i hvert fald udvist en seriøs mangel på indsigt:
Først iværksatte Lene Espersen en fanatisk politiindsats imod Pusher Street. Den kostede mange millioner og lagde beslag på mange mandetimer, der kunne være brugt bedre til gavn for borgerne.
Den eneste mærkbare langvarige effekt har været skyderier og pushere på Nørrebro. Pushere som imodsætning til dem på Christania ikke kun sælger hash.
Derefter kom Brian Arthur Mikkelsen, som mente, at man ved besøg af Mjølnerparken samt bister optræden i tv, kunne få vold, hærværk og chikane til at ophøre.
Og nu har vi så Lars Barfoed, som for at stoppe nedturen i vælgeropbakningen forsøger at tækkes tidligere konservative vælgere ved endnu engang sende politiet ud på Christiania. Hvad sker der?
Kærlighed er ikke statens ejendom
Nadeem Farooq, folketingskandidat, (R)
Lige nu handler al debat om økonomi og regeringens 2020-plan, men mon ikke værdipolitikken får sin renæssance, når valget er udskrevet. Det er som regel en fordel for den borgerlige regering, når udlændinge bliver et stort tema, men oppositionen bør udfordre den såkaldt liberale regering.
Borgerlige politikere taler meget om vækst og afbureaukratisering, men når det kommer til handling, så træffes de stik modsatte beslutninger. Det bedste eksempel er det nye pointsystem for ægtefællesammenføring.
Pointsystemerne er en uhørt indgriben i folks privatliv, hvor staten skal gøre sig til dommer over, hvor nyttig din elskede er for det danske samfund. Denne nyttevurdering er helt imod grundlæggende personlige frihedsrettigheder. Vi er på vej til at isolere Danmark fra EU og verden, og det tjener ikke Danmarks interesser.
I horisonten ses en skrumpende arbejdsstyrke, og vi står snart over for små årgange, der skal løfte de store årgange på pension. Vi har faktisk slet ikke råd til det ekskluderende pointsystem.
Vi skal begynde at tænke i muligheder og ikke begrænsninger. Vi må også erkende, at uddannelsesniveau, erhvervserfaring og sprogkundskaber ikke alene siger noget om reelle evner og slet ikke om lysten og evnen til at bidrage positivt. Heller ikke i kærlighed.
Nedgravning
Mickey Gjerris, Lilian Bondo og Edith Mark, Etisk Råd
I gårsdagens kronik om håndtering af fostervæv i forbindelse med abort havde Information forfattet en overskrift indeholdende ordet 'abortbegravelser'. Forfatterne til kronikken ønsker at fremhæve, at der ikke er tale om 'begravelse' men om 'nedgravning'.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,14. april 2011,"I den verserende strid mellem anmeldere og forfattere kom der i Information 12. april en erklæring fra Litteraturkritikernes Lav, som ser »på den senere tids hændelser med bekymring«."
2020,/debat/2015/08/folk-19,FOLK,Niels Ivar Larsen," Robotofile
Dr. Helen Priscoll, sexolog ved Sussex Universitet, forudsiger i The Independent, at om 50 år vil sex med robotter ikke blot være socialt acceptabelt – de fleste vil foretrække det. Den sande Turing-test?
Fogh-Rasmussen
Endelig en rolle til Rasmussen Global: imageforbedrer for Goldman Sachs. Som Willy Brandt sagde: ’Lad det, der hører sammen, vokse sammen’. Kanske, at det er lige så let som at demokratisere Irak ved krig?
Jon Stewart
En vemodig afskedsstund venter før ’zen-øjeblikket’ i dagens The Daily Show. Værten, det liberale USA’s altid mest veloplagte stemme, takker af. På Fox News  må de skåle i champagne.
Kim Jong-un
Få så det nok komme, men Nordkoreas unge diktator, bliver dette års vinder af den indonesiske Sukarno-fredspris, skriver Jakarta Post. Jong-un hædres angiveligt for sin ’antiimperalistiske indsats’.
",0.0,6. august 2015, Robotofile
6125,/debat/2013/12/amerikanske-tilbagetog-indledt,Det amerikanske tilbagetog er indledt,Seumas Milne," 
	For tre måneder siden var USA, Storbritannien og Frankrig klar til igen at angribe et arabisk og muslimsk land, denne gang det krigshærgede Syrien. Men højest uventet stemte et flertal af britiske parlamentsmedlemmer imod potentiel krigseskalation, og det hærdede modstanden i den amerikanske Kongres. Mens præsident Obama kæmpede for at vinde hjemlig politisk støtte, greb Rusland chancen og pressede på for en FN-overvåget ødelæggelse af Syriens kemiske våben. En aftale kom i stand, og truslen om angreb blev opgivet.

	Nu, få måneder efter, har Iran, Syriens nærmeste allierede, indgået en aftale med stormagterne om at begrænse sit atomprogram til gengæld for sanktionslempelser. Samtidig er syriske fredsforhandlinger tilbage på dagsordenen.

	Vestens forsøg på at konfrontere den iransk-syriske ’modstandsakse’ militært blev vendt på hovedet, og Rusland blev styrket uden at røre en finger. Nu råber USA’s nærmeste allierede i Mellemøsten, Israel og Saudi-Arabien, forræderi og kræver, at deres støtter i Kongressen skal sabotere aftalen.

	Erkendelsens time

	Reelt afspejler begge aftaler blot en erkendelse af en forandret virkelighed efter 12 års fejlslagne krigsindgreb i Mellemøsten. Trods skjult militærstøtte fra Vesten og Golfstaterne vinder Assads regime frem i Syrien, mens oprørernes lejr falder stadig mere under al-Qaeda-allierede jihadisters kontrol.

	Hvad angår Iran, er den shiamuslimske islamiske republik blevet markant styrket af Vestens krig mod terror og navnlig af den amerikansk-britiske invasion i Irak. Ganske vist er Irans økonomi blevet svækket af de sanktioner, som det har fået pålagt af atombevæbnede stater. Men de restriktioner af landets uranberigelsesprogram, som parterne enedes om for nylig, er betydeligt mindre vidtrækkende end dem, Iran selv tilbød i 2005, da dets forslag om et loft for antallet af centrifuger på 5.000 blev mødt med kategorisk amerikansk afvisning. Iran råder i dag over op mod 16.000 centrifuger.

	Tumultarisk region

	Troværdigheden i angrebstruslerne mod Teheran er nu forsvindende lille. Vestens arabiske allierede er enten i en tilstand af indre tumult eller fastkørt i en regional sekterisk krig, der ikke kan vindes. Og det er Iran, som holder nøglen til de konflikter, USA gerne ser løst eller i al fald nedtonet – fra Palæstina til Afghanistan.

	Den nukleare aftale er udtryk for gryende realisme i en region, hvor alting er vendt på hovedet i stadig mere bizarre alliancer. Tag f.eks. den sekulære jødiske stat Israel og Saudi-Arabien, et sunni-sekterisk autokrati. De arbejder ikke blot snævert sammen mod Iran. Begge støtter også de mislykkede planer om et angreb på Syrien samt militærkuppet mod Egyptens folkevalgte islamistiske præsident i juli.

	Det USA-støttede teokratiske saudiske diktatur er sammen med De Forenede Arabiske Emirater, Jordan og Israel tæt forbundet med det sekulære militærstyre i Kairo, der har travlt med at købe våben af Syriens allierede, Rusland, alt imens Saudi-Arabien og de andre Golf-stater er de vigtigste bagmænd for de islamistiske og jihadistiske oprørsstyrker i Syrien.

	Faktisk har de saudiske myndigheder tilbudt at frigive deres egne jihadfanger, hvis de blot vil love at drage til Syrien og Libanon og kæmpe sammen med de al-Qaeda-allierede oprørsstyrker. I mellemtiden forsøger det moderate islamistiske Tyrkiet, som også støtter de syriske oprørere, sig med en tilnærmelse til Iran. Hele dette kaos er et produkt af krigen mod terror og de arabiske opstande, der begyndte med det såkaldte forår for næsten tre år siden. Det vestligt ledede felttog, der begyndte i Afghanistan og fortsatte gennem Iraks ødelæggelse til dagens dronekrige imod de terrorgrupper, det selv har næret, nåede frem til sin sidste fase i forsøgene på at kapre eller knuse de folkelige opstande i store dele af den arabiske verden.

	Krigsappetitten er væk

	På alle punkter har Vestens krige forfejlet deres erklærede mål om at bekæmpe terror. De har i stedet trukket et spor af ødelæggelse, død og sekterisk konflikt fra Pakistan til Libyen. De har også udstillet begrænsningerne snarere end omfanget af USA og de øvrige vestmagters evne til at gennemtrumfe deres vilje ad militær vej.

	Det er det strategiske nederlag for denne magtfuldkommenhed – som måtte betales med store menneskelige omkostninger – der nu afspejler sig i de aftaler, som er indgået med Iran og Syrien i dette efterår.

	Den amerikanske regering har nu signaleret, at den ønsker et mere beskedent engagement i Mellemøsten med fokus på Iran, Syrien og Israel-Palæstina-konflikten. I stedet flytter USA fokus til Asien og den nye supermagtsrival, Kina.

	»Vi har interesser og ser muligheder over hele verden,« som Obamas nationale sikkerhedsrådgiver, Susan Rice, udtrykte det. Nogen vil heri se optakten til en egentlig amerikansk tilbagetrækning fra de mest direkte vestligt dominerede regioner i verden. Det skulle eftersigende også hænge sammen med USA’s faldende afhængighed af olie fra Mellemøsten.

	Det er dog nok for meget at håbe på. USA har øget sin militære tilstedeværelse i Golfen med nye baser, og Mellemøsten vil længe endnu have afgørende betydning for det globale energimarked. Men den fejlslagne krig mod terror og USA’s vigende magt betyder, at det højest sandsynligt vil søge at udnytte tilnærmelsen til Iran til at strømline og nedskalere sit militære engagement.

	Og det må naturligvis hilses velkomment af befolkningerne i en region, der forsøger at skabe sig en ny fremtid. Vestens ødelæggende terrorkrig vil fortsætte i hele den arabiske og muslimske verden i form af droneangreb og specialstyrkeoperationer, men appetitten på egentlige jord- og luftkrige ser ud til at være væk, og det er ubetinget godt nyt for alle.

© The Guardian og Information

Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,2. december 2013,En artikel pr. redaktion - sendt til jer hver søndag
10028,/debat/2012/05/svageste-maa-bytte-frihed-overfoersel,De svageste må bytte frihed for overførsel,Jacob Mchangama," »Det er ægte liberale værdier, der har været ledetråden i venstrefløjens politiske arbejde gennem generationer. Og det er også ledetråden for den nuværende regering,« fastslog erhvervs- og handelsminister Pia Olsen Dyhr (SF) for nylig og fortsatte: »Vi sætter fokus på frihed til det enkelte menneske. Og frihed til det enkelte menneske kan jo ikke skabes, uden man indretter et samfund, der giver det enkelte menneske mulighed for at udvikle sig.«
Udmeldingen blev mestendels mødt med overbærende smil, for der var ikke mange, der fandt ministerens analyse overbevisende. Dertil har S og SF’s forslag om forbud mod alt fra solarier til parfume i daginstitutioner været for mange.
Men Pia Olsen Dyhrs udtalelse havde en kerne af historisk sandhed, for trods ideologisk blinde vinkler har SF haft en vigtig anti-autoritær strømning, der medførte, at partiet og væsentlige dele af venstrefløjen havde en liberal holdning i forhold til frihedsrettigheder og retssikkerhed og dermed legemliggjorde nogle af de sunde elementer af ungdomsoprøret.
Men venstrefløjens antiautoritære og sprælske forankring synes forduftet til fordel for en velfærdskonservatisme, hvor målet helliger midlet, og borgerne er til for staten. Det er endog meget svært at få øje på den moderne venstrefløjs fokus på det enkelte menneskes mulighed for udvikling – medmindre man dermed mener, at udvikling er lig med at opføre sig i overensstemmelse med de værdier, der er fremherskende hos centrum-venstre. Det synes mere korrekt at betegne regeringens politik som systembevarende, når det kommer til den personlige frihed. For snarere end at formulere et alternativ til VK(O)’s mange frihedsforringelser har man således valgt at videreføre og udbygge formynderiet.
Rammer de mindrebemidlede
Det interessante ved denne udvikling er, at formynderiet i særligt høj grad går ud over mindrebemidlede befolkningsgrupper. Det er først og fremmest de danskere med lavest uddannelse og de mindste indkomster, der ryger og har en usund levevis og dermed er genstand for rygeloven, der nu udvides, samt de mange andre forslag om forbud på sundhedsområdet, som især S og SF har luftet.
Ligeledes er det overvejende folk på overførselsindkomster, der udsættes for systematisk overvågning fra SKAT og kommuner, der skal sikre sig, at velfærdsydelser ikke går i de forkerte lommer.
På paradoksal vis indeholder centrum-venstres kamp for danskernes sundhed en slags indbygget klassekamp, rettet mod underklassen, snarere end »piloter, advokater og læger«. Både de sundhedseksperter og mange af de politikere, som er ivrigst i forhold til forbud rettet mod livsstil tilhører en veluddannet socialklasse (det er særligt udtalt i SF og Det Radikale Venstre). Denne veluddannede socialklasse lever typisk langt mere sundt og fornuftigt end de ’ressourcesvage’ dan skere, som er overrepræsenteret, når det gælder rygning, fedme, alkoholmisbrug m.v. Sundhedsforbuddene er altså rettet mod en del af befolkningen, som tilhører en anden socialklasse og lever et radikalt andet liv end disse politikere og eksperter selv.
Ud over det økonomiske perspektiv kan man måske derfor anse forbudsiveren for at være en kombination af intolerance og manglende empati over for den del af befolkningen, hvis værdier og levevis adskiller sig fra politikernes.
Tendensen er dybt problematisk, eftersom politikerne jo også repræsenterer det ’usunde’ segment af befolkningen. Det er jo efterhånden sjældent, at det er den ufaglærte arbejder, kassedamen eller kontanthjælpsmodtageren, der finder vej til magten som MF’er. Derfor er denne socialklasse langt mere sårbar og forsvarsløs over for politiske indgreb mod dens normer og levevis, end grupper såsom veluddannede akademikere i den offentlige sektor, der deler værdier, udsyn og livsstil med dem, der sidder på tinge, og derfor har politikernes gunst.
Systemet før borgeren
Der, hvor overvågningen og kontrollen med danskerne er mest intens, er i forhold til bekæmpelse af socialt bedrageri og skatteunddragelse. I denne uge præsenteres et lovforslag, som giver SKAT mulighed for at tiltvinge sig adgang til privat ejendom på eks. villaveje uden retskendelse, hvis SKAT ser synlige tegn på byggeaktivitet.
I forbindelse med den bredere debat om indgreb i privatlivets fred udtalte Socialdemokraternes retsordfører, Ole Hækkerup: »Jeg synes, vi har ramt balancen godt. Når man for eksempel modtager offentlige ydelser, må man også acceptere at blive kontrolleret. Vi må gøre det på den måde for at få en velfærdsstat, der fungerer.« Ikke blot kan vi altså konstatere, at regeringen anser systematisk kontrol og overvågning for at være nødvendige led i velfærdsstatens opretholdelse, den slags tiltag er også legitime.
Den gamle borgerlige kritik af, at velfærdsstaten sætter systemet før borgeren, er altså blevet en politisk realitet, som man end ikke forsøger at skjule med spin eller bortforklaringer. Ole Hækkerups kommentarer er ikke blot slående på grund af den hudløse ærlighed om forholdet mellem velfærdsstat og privatliv. De har også konsekvenser for samfundets svageste, som regeringen i egen optik har særlig fokus på. For mens så godt som alle danskere modtager offentlige ydelser, og dermed ifølge Hækkerup må finde sig i overvågning, er det de danskere, der er på overførselsindkomster, der må finde sig i de mest vidtgående indgreb, som når pensionister har meldepligt ved udlandsrejser og myndighederne kan få adgang til førtidspensionisters økonomiske oplysninger uden mistanke eller retskendelse.
Flere kommuner har da også indrømmet, at de – nogle gange i strid med loven – har foretaget systematisk overvågning af borgere for at komme socialt bedrageri til livs. Eksempelvis kunne Information i 2011 berette om en enlig mor, der i over et år blev overvåget af kommunen, som gravede i hendes økonomiske forhold, hendes ekskærestes boligforhold, tjekkede Facebook-profiler og hendes hoveddør for at kigge efter mandesko. Kommunens ansatte kørte også systematisk forbi den enlige mors hjem i alt ni gange for at se, om hendes bil holdt parkeret. Nogle gange med blot en enkelt dags mellemrum.
De formodet svageste grupper, såsom enlige mødre og sociale tilfælde på overførselsindkomst, som velfærdsstaten er skabt for at beskytte, er derfor paradoksalt nok ofte dem, der bliver viklet strammest ind i velfærdsstatens sikkerhedsnet.
Venstrefløj i VKO’s fodspor
Det er svært at se, hvordan den slags overvågning harmonerer med frihed og muligheder for udfoldelse. Man kan naturligvis indvende, at mange af de mest indgribende tiltag er indført af VK(O). Men i de 10 år, hvor VK sad på magten, har den danske venstrefløj fuldstændig forspildt muligheden for at skabe – endsige debattere – et frihedsorienteret alternativ til de formynderiske tendenser under den tidligere regering.
I stedet har man i tillæg til at fortsætte linjen fra VK udviklet sine egne med krav om forbud mod købesex, indførelse af kvoter, påbud og forbud.
Man kan mistænke denne udvikling for at skyldes, at kritik af statens rolle i mange år har været et borgerligt prærogativ (i hvert fald uden for Christiansborg). Men hvis man på venstrefløjen alene indtager standpunkter efter, hvor ens normale politiske modstandere befinder sig, ender man uden kompas og idealer.
Frihedselskende venstreorienterede kan med fordel hente inspiration fra en dansk politiker som Poul Dam (SF) og fra det antitotalitære ikon George Orwell. Her ligger der rig næring til en debat om forholdet mellem frihed og formynderi, som venstrefløjen alt for længe har forsømt.
 
Jacob Mchangama er chefjurist i CEPOS




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",76.0,7. maj 2012,Systemet før borgeren
3924,/debat/2014/10/laeserbreve-6,Læserbreve,Redaktionen," Der er forskel på uddannelser
Sean Rask Crawford, Græsted
Mandag var debatten om indførelsen af et karakterkrav på landets gymnasier endnu en gang på dagsordenen. Den radikale uddannelsesordfører, Lotte Rod, udmeldte, at vi ikke skulle have et højere karakterkrav på de gymnasiale uddannelser end på erhvervsskolerne. Hun begrundede det med, at det ville sende et forkert signal. Men det er simpelthen for tyndt og uambitiøst.
Der er forskel på de faglige kompetencer, der er nødvendige på disse vidt forskellige uddannelser. Et karakterkrav på 02 på gymnasiet ville simpelthen være ligegyldigt, og det ville slet ikke modsvare det niveau, gymnasiets undervisning foregår på.
At indføre et reelt karakterkrav på 04 eller 07 for optagelse på gymnasierne ville hverken være umenneskeligt eller ’sende et forkert signal’. Tværtimod, ville det sende et korrekt signal om, at der er forskel på erhvervsskolerne og gymnasierne, og – mindst lige så vigtigt – at der er forskel på de elever, der søger ind de respektive steder.
Fritag ældre bilister for tjek
Knud Held-Hansen, Aalborg
Det er falsk tryghed eller bedrag, hvis man tror, at fornyelse af kørekortet er en garanti for, at man er en god bilist. I en fremtid med lægemangel burde man fjerne denne unødvendige test af ældre bilister.
70-årige skal testes med mellemrum for at få fornyet kørekortet. Det skal de sjovt nok ikke i for eksempel Sverige, Tyskland, Storbritannien, Frankrig eller Belgien. I de lande afgiver man blot en erklæring på tro og love om, at man er i stand til at føre bil.
Alligevel mente den tidligere justitsminister og flertallet af politikerne, at det nok vil være smartest, hvis alle ældre tjekkes ved lægen, før vi må køre videre. Men hvad mener den nye handlekraftige justitsminister Mette Frederiksen (S)? Det tror jeg, flere hundrede tusinde mennesker i dette land gerne vil have et svar på. Vi ved nemlig, at det er de unge (mandlige) bilister mellem 18 og 25 år, der laver ulykkerne. Skal vi fortsat i forhør hos politiets forlængede arm – vores læge – og undersøges for syn, hørelse og hukommelse, inden vi må køre videre i vores bil, som vi har gjort det i 40-50 år?
Der er ingen trafiksikkerhedsforskning, der begrunder de obligatoriske lægeundersøgelser ved kørekortfornyelse. Det er rutinen, det kommer an på – ikke alderen. Erfarne og hensynsfulde ældre bilister kører naturligvis ikke længere i deres biler, hvis de er blevet usikre.
Uigennemtænkt dimensionering
Ann-Sofie Saugberg Jensen, Anette Opstrup Hansen og Lærke Gro Holst, Randers
Uddannelses- og forskningsminister Sofie Carsten Nielsens (R) dimensioneringsmodel rammer helt skævt, når der i Randers skæres en tredjedel af studiepladserne for psykomotoriske terapeuter væk. Uddannelsen bliver fanget i regneark, der tager afsæt i dimittendarbejdsløshed, men ikke tager hensyn til den reelle arbejdsløshed. Siden de første bachelorer blev uddannet i 2006, har arbejdsløsheden svinget mellem 3,8 procent og 12,2 procent, og pt. er den faldende, på trods af, at der i 2013 og 2014 er uddannet næsten dobbelt så mange bachelorer som årene før.
For psykomotoriske terapeuter tager det blot lidt længere tid at komme ud på arbejdsmarkedet, idet mange begynder med at have flere job, som efterhånden samles til et fuldtidsjob ét sted. Derfor er dimittendarbejdsløsheden højere end for traditionelle fag.
Modellen tager ikke udgangspunkt i arbejdsmarkedets fremtidige behov, hvor der er et stigende behov for psykomotoriske terapeuter. Vi arbejder med utraditionelle tilgange og helhedsløsninger inden for sundhed, rehabilitering og undervisning. En af de store samfundsmæssige udfordringer er at øge effektivitet, uden at medarbejdere bukker under for arbejdspresset. Det er psykomotoriske terapeuter særligt uddannet til at sørge for.
Så sent som i 2010 anbefalede Undervisningsministeriet en opdimensionering af uddannelsen til psykomotorisk terapeut med henblik på at dække fremtidens behov. Vi anfægter, at man nu anvender et regneark frem for at udarbejde en dyberegående analyse af uddannelsens berettigelse – nu og i fremtiden.
Tvungen støtte til krigsindustri
Lotte Bering, Tisvildeleje
Forsvarsministeriets nye strategi til støtte for dansk erhverv, ’Open for Business’, betyder, at alle danske skatteydere er med til at støtte dansk krigsindustri. Er det forsvarets opgave at støtte dansk krigsindustris indtjening? Her er ikke tale om forsvar, men om økonomisk gevinst – og drab.
Danmark har en stor eksport-andel af den militære produktion. Typisk producerer forsvarsindustrien til hjemmemarkedet, men Danmark eksporterer mellem 75 og 80 procent af produktionen. Vi producerer altså langt mere krigsmateriel, end vi selv kan håndtere. Det er ikke Danmark, der forsvares – men dansk indtjening.
Kan man tvinge et lands borgere til at støtte krigsindustrien, fordi regeringen synes, den skal tjene flere penge? Det må være ulovligt.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,23. oktober 2014,De 5 artikler I har brugt mest tid på
7395,/debat/2013/05/frankrig-politisk-lammet-globaliseringsangst,Frankrig er politisk lammet af globaliseringsangst,Richard Swartz," 
	Intet andet land i Europa har så store problemer med globaliseringen – la mondialisation – som Frankrig. Ofte ses den næsten som en personlig forulempelse. En opinionsundersøgelse, omtalt i Le Monde, viste for nylig, at tre ud af fem franskmænd opfatter globaliseringen som en trussel og et angreb på fransk suverænitet, velfærd og livsstil. Det er foruroligende mange. Og derfor at så mange franske politikere lover deres vælgere at beskytte dem imod den.

	Med en blanding af trods, opgivelse og mismod betragter et passivt Frankrig denne igangværende omkalfatring af verden. Utallige franske debatter handler i dag om landets uundgåelig nedgangstid – debatter, der efterhånden ligner en kollektiv national neurose. Og som alle ser ud til at begynde og slutte i netop globaliseringen.

	For denne udvikling strider imod både fransk tradition og selvbillede: Politikken ser ud til at have mistet sit herredømme over økonomien. Ukontrollerede og ukontrollable ’markedskræfter’ har i stedet taget over og gør det stadig sværere for nationalstaten at tæmme, overvåge og dirigere. Men i fransk tradition har økonomien siden 1600-tallets Colbert altid været strengt underlagt politikken. Erhvervslivet er til for staten – ikke omvendt. Heri ligger også, at staten tager initiativ til industriproduktion og beskytter landets virksomheder imod international konkurrence ved toldmure og dekreter.

	Markedet er i Frankrig altid blevet betragtet med mistænksomhed. Dets anonymitet og uforudsigelighed skulle angiveligt modarbejde en rationelt og moralsk forsvarlig forvaltning af fremtiden.

	Samtidig optræder den franske stat som borgernes patriarkalske beskytter med et omfattende velfærdsprogram, et af Europas første og længe et af dets mest vellykkede. ’Solidaritet’ og ’medfølelse’ er franske æresord, hvorimod ’konkurrence’ er suspekt (dog ikke inden for den meritokratiske elite). Og uden en sådan medfølende, centraliseret, autoritær og almægtig stat findes der i grunden ikke nogen fransk nation.

	Nu er dette en model, som er på kollisionskurs med globaliseringens spilleregler og overbevisninger, der i langt højere grad er præget af den ’ufranske’, anglosaksiske og nyliberale verden. Om dette faktum kan man mene, hvad man vil, men det ændrer ikke dets karakter af faktum: Frankrig er ikke bare ude af trit med tiden, men også en krympet stormagt, der vægrer sig imod at tage konsekvenserne af en omverden, der har forandret sig.

	Afskærmning eller tilpasning?

	Disse forsømmelser har en lang forhistorie. Frankrig er i årtier veget uden om reformer, som kunne have forstærket landets konkurrenceevne og stilling i verden. Resultatet er, at produktiviteten er for lav, lønningerne for høje, arbejdsløsheden stor og statens og samfundets gældssætning omfattende. Den franske andel af verdens eksport er på omkring tre procent og svinder hastigt ind. I de seneste ti år er omkring 800.000 industrijob forsvundet, mens statsadministrationen er blevet udrustet med nye privilegier og har fået lov at vokse.

	Ikke mindst kontrasten til Tyskland er slående.

	Det er alvorligt. For trækker Paris og Berlin ikke i samme retning, står alting stille i Europa. Lige for tiden trækkes der overhovedet ikke, ja, man er end ikke enige om retningen. For mens Tyskland ser globaliseringen som en udfordring, man ikke kan komme uden om, foretrækker Frankrig at beskytte sig. Om den tyske strategi vil lykkes, er ingenlunde givet (især ikke, hvis tyskerne ikke kan få resten af Europa med sig), men om den franske kan der ikke herske tvivl: Den fører lige lukt ud i den nedgang, franskmændene frygter og sætter ikke landet i stand til at klare sig på verdensmarkedet, bortset fra – i bedste fald – som turistisk frilandsmuseum.

	Paris har nu i strid med EU’s bestemmelser fået yderligere to år til at få rede på sine statsfinanser. Man har skulket fra sit hjemmearbejde, og Berlin er irriteret. Politikken har købt sig tid på økonomiens bekostning.

	Præsident Hollande hævder at have skabt forudsætninger for den vækst, som skal skabe nye job, og han vil ikke hæmme vækstpotentialet ved gennemførelse af ’overdrevne’ spareforanstaltninger. Hollande taler om ’den rette dosering’ og mener, at hans reformer blot skal have tid til at virke. Men hans kritikere har svært ved overhovedet at få øje på nogen reformer og nærer mistanke om, at ’dosering’ kun er en forskønnende omskrivning for intet at gøre, og at den politiske klasse i dagens Frankrig ikke tør tage hul på smertelige strukturreformer, fordi dette i praksis vil svare til at rive den sociale kontrakt mellem stat og samfund i stykker.

	Nogle mener sågar, at det ikke så meget er et spørgsmål om vilje som om evne. Frankrig skulle allerede befinde sig hinsides enhver mulig reform. Ethvert forsøg ville udløse social revolution og sende et vælgerflertal lige lukt i Marine Le Pens åbne favn. Hendes program har for øvrigt påfaldende mange ligheder med den klassiske traditions overbevisninger: Drop de statslige spareforanstaltninger, ud med euroen, ned med spekulantøkonomien, op med toldmurerne, mere nation og mindre Europa.

	Endnu banker madame Le Pen ikke på porten til Elysée-palæet. Endnu er Frankrig ikke sat under alvorligt pres af markedets aktører. Paris regnes stadig som et ’AAA-land’ af kreditvurderingsbureauet Fitch og kan fortsat låne til næsten tyske renter, selv om dets underskud og gældsbjerge minder mere om forholdene hos de sydeuropæiske naboer.

	Det er selvfølgelig en trøst. Men hvor længe kan det blive ved at gå? Hollande har utvivlsomt taget bestik af, hvad der hændte i Italien med Mario Monti og hans trods alt ganske beskedne reformtiltag. Ligesom han ved, at tre fjerdele af franskmændene er overbeviste om, at der råder en dyb tillidskrise mellem landets politikere og borgere.

	Om politik overhovedet er mulig under sådanne omstændigheder, må indtil videre regnes for et åbent spørgsmål.

© Richard Swartz og Information

Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,31. maj 2013,"	Paris har nu i strid med EU’s bestemmelser fået yderligere to år til at få rede på sine statsfinanser. Man har skulket fra sit hjemmearbejde, og Berlin er irriteret. Politikken har købt sig tid på økonomiens bekostning."
4280,/debat/leder/2014/09/putins-plan,Putins plan,Mette Rodgers," »Vi har ikke set megen opfølgning på såkaldte annoncerede våbenhviler«
– Præsident Barack Obamas reaktion på præsident Vladimir Putins plan
Vestens tiltro til den russiske præsident Putins syvpunktsplan for en våbenhvile i det østlige Ukraine kan ligge på et meget lille sted. USA’s præsident Obama, udtrykte håb om, at »Rusland er parat til at stoppe finansieringen, bevæbningen, træningen og i mange tilfælde tilslutningen til russiske troppers aktiviteter i Ukraine«, men der var ingen forventning om fred i luften, da han og hans kolleger mødtes til NATO-topmøde i Newport, Wales for at diskutere den ukrainske situation.
Tværtimod valgte Frankrig – efter måneders pres fra USA og EU-partnerne – at annoncere, at Ruslands indblanding i Østukraine »strider imod grundlaget for sikkerhed i Europa«, hvorfor Frankrig ikke kan levere det første af to hangarskibe bestilt af Rusland. Annonceringen kom efter, at Putin havde fremlagt sin plan.
Hvor velkommen en våbenhvile end er i regionen, hvor flere end 2.000 menes at være blevet dræbt som resultat af kampene mellem ukrainske tropper og pro-russiske separatister, er der god grund til at være skeptisk.
For det første kommer forslaget fra en mand, som gentagne gange har gjort det utænkelige – såsom at annektere Krim – og hvis næste træk synes umuligt at gætte. En mand, som insisterer på ikke at have det mindste at gøre med bevæbningen af oprørerne i Østukraine på trods af, at Ruslands dybe engagement er veldokumenteret af bl.a. uafhængige journalister i området.
For det andet er Putins plan en plan uden kontekst. De syv punkter handler om en afslutning på kamphandlingerne i Luhansk- og Donetsk-områderne. Der er krav om tilbagetrækning af de ukrainske styrker til områder, hvorfra de ikke kan ramme civile områder, et forbud mod militærfly over civilt beboede områder, åbning af humanitære korridorer, fangeudveksling og indsættelse af en uafhængig international observatørstyrke til at sikre, at våbenhvilen overholdes.
Det er en plan for at stoppe kamphandlingerne, men der foreligger ingen overordnet plan for, hvordan de to parter skal komme videre med egentlige fredsforhandlinger.
Hvorfor mon? En forklaring kan naturligvis være, at Putin – som den udenforstående part, han hævder at være – ikke vil anses for at pådutte parterne en løsning. Det er dog en usandsynlig forklaring. Mere sandsynligt er det, at hans mål er at skabe en ’frossen konflikt’; en autonom region i Østukraine, der vil være tæt knyttet til og dybt afhængig af Rusland på linje med de georgiske regioner Sydossetien og Abkhasien og Transnistrien i Moldova. For hvis den ukrainske hær trækker sig ud, vil områderne reelt være under separatisternes kontrol.
Ikke desto mindre vil det første skridt i en løsning på det østukrainske mareridt altid være en våbenhvile. Og Putin vil altid være en nøgleperson i en sådan proces, ligegyldigt hvad han selv siger om sit og Ruslands engagement. Af disse grunde bør de vestlige lande støtte op om Putins initiativ og ydermere levere den kontekst, som våbenhvileplanen mangler.
Det første – opbakningen – er det letteste, om end svært nok. Hvis en våbenhvile rent faktisk kommer på plads, vil det være en enorm propagandasejr for Putin, der tilmed står militært godt i regionen, hvis våbenhvilen skulle bryde sammen.
Det sværeste er imidlertid at levere en overordnet køreplan for en politisk løsning. Det er ikke mindst svært, fordi NATO og Vesten heller ikke synes at have nogen klar vision for, hvad de vil opnå med de tiltag, de selv indtil videre har taget: opbakningen til Kijev, sanktionerne mod Rusland og den militære oprustning i Øst- og Centraleuropa.
Hidtil synes det primært at have handlet om at straffe Rusland og vise Putin, at han ikke vil »slippe af sted med det«. Straf kan – og bør – være en del af svaret på Ruslands uacceptable handlinger.
Men der bør også eksistere en konstruktiv del, der handler om at løse de konkrete problemer. Vesten – særligt EU – bør gribe Putins plan og presse på for, at en våbenhvile kommer på plads, og at seriøse fredsforhandlinger følger.
",2.0,5. september 2014,– Præsident Barack Obamas reaktion på præsident Vladimir Putins plan
4862,/debat/2014/06/sporten-brugt-politisk-stedfortraeder,’Sporten bliver brugt som politisk stedfortræder’,Mathias Koch Stræde," Den samlede verdensopinion kritiserer bøssers forhold i Rusland og politiets fremfærd i brasilianske favelaer, når der afholdes OL og VM i fodbold. Men kritikken af værtslande, der afholder store sportsbegivenheder, lyder for det meste kun i en lille måned, op til arrangementet begynder. Derefter fokuseres der på sporten, og efterfølgende hører vi sjældent noget til problemerne.
Det vurderer professor og idrætshistoriker Jørn Hansen fra Syddansk Universitet, der har skrevet bogen Verdensspillet, som beskriver fodboldsporten ud fra en kulturhistorisk betragtning.
»Det er i hvert fald et mønster, som jeg er begyndt at bilde mine studerende ind,« siger han.
Sådan gik det ved OL i Beijing i 2008, EM i fodbold i Ukraine og Polen i 2012 og ved OL i Rusland i år. Tendensen kan dog blive brudt i Brasilien i år, vurderer Jørn Hansen.
»Når bolden bliver givet op på torsdag, har den kritiske journalistik en tendens til at glide i baggrunden. Men hvis der udbryder folkelig opstand i Brasilien – hvad man godt kan forestille sig – så kommer der ny føde til den kritiske journalistik. Men ellers går det formentlig sådan, at sportsjournalistikken tager over,« siger Jørn Hansen.
Ny verdensorden
Den seneste bølge af politisk kritik af værter for sportsbegivenheder uden for Europa begyndte omkring Beijing i 2008, vurderer Jørn Hansen.
»Ellers skal vi tilbage til Den Kolde Krig, hvor situationen var en helt anden: Dengang var vi vant til, at der foregik et internationalt medaljekapløb mellem Sovjetunionen og USA – og OL i Moskva i 1980 var udsat for en massiv boykot på grund af Sovjetunionens krig mod Afghanistan.«
»Men ellers kan man sige, at der i forhold til OL har været en stilstand i kritikken siden Los Angeles i 1984, hvor østbloklandene gjorde gengæld for boykotten i 1980. Der var ganske rigtigt en smule fokus på Seoul i 1988, hvor landet jo var mere militærdiktatur end demokrati. Men der har i en periode fra 1992 til 2008 været ret stille i OL-sammenhæng.«
Men fra 2008 ændrede det sig.
»Herfra begynder vi at opleve en ny verdensorden, og flere af de store sportsevents begyndte at finde sted uden for Europa. Det europæiske blik, den kritiske meningsopinion, som vi kigger på landene med, forholder sig til, at begivenhederne begynder at foregå i lande, der ikke er som vores.«
Gratis omgang
Jørn Hansen peger på, at kritikken af værtslandene ofte bliver en ’politisk stedfortræder’ og nævner EM i Ukraine, hvor Tysklands forbundskansler, Angela Merkel, sagde, at hun ikke ville sætte sine ben.
»Men man laver jo ikke en handelsboykot. Der kan man tale om en moralsk stedfortræder, hvor det er let at boykotte arrangementet, mens man ikke tør sætte rigtigt ind fra politisk side,« siger Jørn Hansen.
Han nævner også OL i Beijing i 2008 som eksempel.
»Samtidig med, at man havde en debat i Danmark, hvor man gav udtryk for, at man skulle overveje at boykotte åbningsceremonien i Beijing, kunne man læse, at daværende videnskabsminister Helge Sander (V) med stor begejstring havde lavet en række aftaler om uddannelsessamarbejde.«
»Vi havde også diskussionen om, hvorvidt kronprinsen skulle være med til åbningsceremonien. Og skulle George Bush være med? Sarkozy ville ikke deltage. Men det endte med, at de sad der alle sammen. Der bruger man sportsbegivenheden som stedfortræder for en politik, som man ellers ikke ville lave. Det er altid nemt at sige, at man boykotter en event,« siger Jørn Hansen.
Det år, hvor Kina fik tildelt OL, blev landet samtidig medlem af Verdenshandelsorganisationen (WTO). Det er i Jørn Hansens øjne et udtryk for, at den europæiske kritik har svært ved at finde ud af, hvilket ben den skal stå på.
Noget lignende gælder for Brasilien, men der er dog væsentlige forskelle. Her er det ikke primært politikere, der fremfører kritik af myndighedernes ’oprydning’ i de fattige slumkvarterer. Men sporten bruges til at moralisere og sætte spørgsmålstegn ved forhold i Brasilien, siger Jørn Hansen.
Han peger på, at værtslandets indbyggere udnytter den enorme bevågenhed til at få deres budskaber ud. Eksempelvis har medarbejderne ved metroen i São Paulo strejket og krævet en lønforhøjelse på 12 procent, og det er næppe tilfældigt, at den strejke rammer netop nu, siger Jørn Hansen.
»Her griber man chancen for at få opmærksomhed,« siger han.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,12. juni 2014,"»Samtidig med, at man havde en debat i Danmark, hvor man gav udtryk for, at man skulle overveje at boykotte åbningsceremonien i Beijing, kunne man læse, at daværende videnskabsminister Helge Sander (V) med stor begejstring havde lavet en række aftaler om uddannelsessamarbejde.«"
12302,/debat/2011/04/regeringen-forsoemmer-groenne-ambitioner,Regeringen forsømmer sine grønne ambitioner,Christian Ege og Per Højbjerre," Grøn teknologi er et af de satsningsområder, der er udpeget til at hjælpe Europa sikkert gennem krisen. Men skal det lykkes, kræver det netop en satsning.
I Danmark har vi længe levet højt på, at der blev satset på grøn teknologi i 1990'erne. Men desværre har de seneste 10 år budt på en mangelfuld og strategisk ugennemtænkt energipolitik, der først satte det meste i stå  og efterfølgende er tingene kun delvist kommet i gang igen. Vindkraften blev sat på pause. Udvikling af solenergi blev frataget bevillinger. Danske bølgekraftprojekter blev tvunget til at flytte til Storbritannien. Energispareindsatsen blev forsømt. Med skattestoppet udhulede man de effektive økonomiske virkemidler, der kunne få os alle  både virksomheder og forbrugere  til at spare på energien og erstatte fossil energi med vedvarende. Den reelle værdi af de grønne afgifter var i 2007 udhulet med 11 milliarder kroner årligt i forhold til 2001 som følge af manglende inflationsregulering.
Hele denne udvikling på energiområdet er kendt. Derfor var forventningerne til, at regeringens udspil ville rette op på det forsømte så meget desto højere. Det skete desværre kun i mindre grad.
Miljøpotentiale svigtes
Lidt mindre kendt er det, at vi ser samme udvikling på miljøområdet. Her hænger de grønne vækstbolde også i luften og venter på at blive grebet.
Vi har en række danske virksomheder, som har udviklet produkter til reduktion af forureningen fra landbrug. Det drejer sig f.eks. om luftvaskere til svine- og fjerkræstalde, som markant kunne nedsætte den voldsomme forurening med ammoniak. Det drejer sig om biogas- og gyllesepareringsanlæg, som både kunne producere grøn energi, mindske belastningen af naturen og miljøet fra næringsstoffer samt reducere udslip af de kraftige drivhusgasser metan og lattergas fra gyllen.
For gylleforsuringsanlæggene, som både reducerer drivhusgasudslip og ammoniakforureningen kraftigt fra stalde samt gylleudbringning, går det lidt bedre  men der er stadig tale om en lille afsætning  set i forhold til hvor mange husdyrbrug, der udsender alt for meget ammoniak til omgivelserne.
Det er synd for det danske miljø og giver heller ikke nogen positiv effekt for innovative producenter. For det er altid svært at sælge på eksportmarkeder, når man skal forklare, hvorfor potentielle aftagere på hjemmemarkedet ikke kan se, hvad de skal bruge den pågældende teknologi til.
Stilstanden er også paradoksal. Ikke mindst fordi man løbende hører vrede ytringer fra landmænd i forbindelse med nye miljøkrav  eller i forbindelse med, at slappe afgørelser fra kommunerne bliver anket til Miljøklagenævnet. Det er paradoksalt, fordi der faktisk findes teknologi, som kan opfylde kravene  oven i købet teknologi, som kunne være med til at sætte Danmark på verdenskortet.
Samme situation har vi inden for trafik- og luftforurening. Vi har meget innovative virksomheder, som fremstiller partikelfiltre og de såkaldte SCR-katalysatorer, som fjerner hhv. de sundhedsskadelige partikler og kvælstofoxider fra udstødningen. Men også her ligger Danmark i slæbesporet, og der stilles f.eks. lavere miljøkrav til køretøjer i København end i Berlin.
Københavns Kommune ville ellers gerne stille lige så stramme krav som Berlin, men kan ikke få opbakning fra regeringen. Dette til trods for, at Danmark skal overholde krav til kvælstofdioxid i EU's luftkvalitetsdirektiv. Regeringen er netop nu på vej til at søge dispensation fra kravet  ligesom den allerede har søgt dispensation fra kravet vedrørende mindskning af sundhedsskadelige partikler. Hvem sagde foregangsland?
Jacuzzi frem for klima
Heller ikke bygningsområdet giver rigtig grund til optimisme.
I juni 2010 trådte bygningsreglementet BR10 i kraft, hvor energiforbruget skal være 25 pct. lavere end efter BR06. Fra 2015 skal det være 50 pct. under BR06. Men da bygningsmassen fornys meget langsomt, er det afgørende, hvad der sker med renovering af den eksisterende bygningsmasse. Og her har regering og Folketing endnu ikke været villige til at bruge effektive virkemidler, der kan få udviklingen i gang. I 2009 lavede man Renoveringspuljen, men tilskuddene var for små til at sætte gang i vidtgående energirenovering. Samtidig udvandede man indsatsen ved at åbne for også at give tilskud til f.eks. nyt køkken og bad, hvilket ikke har nogen positiv klimaeffekt.
Det skal være økonomisk attraktivt at energirenovere, og Klimakommissionen kom rent faktisk med et kreativt forslag om en ordning, hvor ejere af bygninger med dårlig energistandard skal spare op til en senere energirenovering. Men heller ikke dette har politikerne taget positivt imod.
Regeringens energistrategi udvider ganske vist energiselskabernes spareforpligtelse. Det er hidtil mest blevet udmøntet over for større virksomheder. Regeringen ønsker, at den skal udvides til at omfatte boliger  men selv om det skulle ske, vil det slet ikke være tilstrækkeligt til at sætte gang i den nødvendige energirenovering. Der foreslås et forbud mod nye oliefyr  men først fra 2017 i eksisterende bebyggelser. Og der foreslås ingen slutdato for naturgasfyr. Dermed vil der gå en rum tid, før vi kommer videre med massiv udbygning af fjernvarme, varmepumper m.v. Igen: Det er synd for miljø og klima. Men det er også synd for de innovative virksomheder, som kunne komme op i et endnu højere gear, hvis vi gav dem de rette rammebetingelser.
Eksportkurve knækker
Udviklingen går slet ikke stærkt nok, og udfordringerne lurer lige rundt om hjørnet. Den seneste opgørelse fra DI og Eurostat  som rækker til og med første halvår 2010, og som sammenligner Danmark med EU 15-landene  viser, at danske virksomheder sætter en kedelig rekord, når det f.eks. gælder eksport af energiteknologi. Hvor de øvrige EU-lande her på den anden side af finanskrisen har fået rettet op på den nedadgående kurve, slår den danske eksport på området et kedeligt knæk nedad.
Vi ser i disse måneder Kina og Sydkorea annoncere kæmpesatsninger på grøn teknologi.
Det vil derfor kræve et helt anderledes højt gear, hvis vi skal fastholde og udbygge de positioner, som danske cleantech-produkter har på verdensmarkedet. Vi skal øge støtten til forskning, udvikling og demonstration, men det hjælper ikke, hvis vi ikke også skaber en efterspørgsel på den grønne teknologi.
Dårlige undskyldninger
Der høres i stigende grad røster fra erhvervslivet, som efterlyser klare og ambitiøse klima-, miljø- og energimål for Danmark. Men det er ikke en entydig stemme. Hver gang der f.eks. tales om at gøre det dyrere at bruge fossile energikilder og dyrere at overforbruge energi, kommer der protester fra energitunge virksomheder. Nogle af dem kan også have et reelt problem, hvis de konkurrerer med lande med lave energiskatter. Men så må man løse problemerne for disse specifikke virksomheder  ved at hjælpe dem til at sænke deres energiforbrug eller stille om til vedvarende energi. Men i stedet bliver disse få virksomheder brugt som undskyldning for, at erhvervene generelt skal have billig fossil energi. Supermarkedet og hotellet får med andre ord lov til at sløse med billig strøm, fordi enkelte andre industrivirksomheder er konkurrenceudsatte. Lad os dog i stedet lave en målrettet energispareindsats for de energitunge virksomheder.
Det er nu, politikerne skal handle. Hvis de virkelig vil satse på grøn teknologi og på et grønnere erhvervsliv, er forudsætningen, at Danmark selv er villig til at bruge den.
Faktisk er det også en forudsætning for, at vi på en samfundsøkonomisk fornuftig måde kan nå regeringens mål om at blive fri af fossile brændsler. Så lad os komme i gang!
Christian Ege er sekretariatsleder i Det Økologiske Råd. Per Højbjerre er formand for Ingeniørforeningens Teknologiudvalg




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",7.0,28. april 2011,"Regeringens energistrategi udvider ganske vist energiselskabernes spareforpligtelse. Det er hidtil mest blevet udmøntet over for større virksomheder. Regeringen ønsker, at den skal udvides til at omfatte boliger  men selv om det skulle ske, vil det slet ikke være tilstrækkeligt til at sætte gang i den nødvendige energirenovering. Der foreslås et forbud mod nye oliefyr  men først fra 2017 i eksisterende bebyggelser. Og der foreslås ingen slutdato for naturgasfyr. Dermed vil der gå en rum tid, før vi kommer videre med massiv udbygning af fjernvarme, varmepumper m.v. Igen: Det er synd for miljø og klima. Men det er også synd for de innovative virksomheder, som kunne komme op i et endnu højere gear, hvis vi gav dem de rette rammebetingelser."
12607,/debat/2011/03/ondt-sproget-saa-gode-raad-dyre,Ondt i sproget? Så er gode råd dyre!,Niels Thomsen," Kære Bertel Haarder,
En ændring af sundhedsloven træder i kraft den 1.  juni 2011. Fra denne dato skal man betale for tolkebistand ved læge- og hospitalsbesøg, hvis man har boet i Danmark i mere end syv år.
De nye regler vil bl.a. ramme grønlændere, som er bosat i Danmark, og som har behov for tolkning ved kontakt med sundhedsvæsnet. Det har vakt bekymring i Grønland.
Derfor dette brev.
Nu vil du måske indvende, at vi grønlandske politikere selv bærer skylden, hvis grønlændere, som har bosat sig i Danmark, ikke formår at klare sig på dansk. Blev danskundervisningen måske ikke i en årrække nedprioriteret i den grønlandske folkeskole?
Jo, må jeg svare, og det var dumt. Men ville selv den bedste undervisning have sat den grønlandske del af kongerigets indbyggere i stand til at tale med en læge? Lad mig svare med et spørgsmål: Ved du, hvad diagnosen røde hunde hedder på engelsk?
Får fatale følger
I Danmark taler de fleste ubesværet engelsk. I de fleste sammenhænge. Men hånden på hjertet: Hvor mange danskere kender de engelske betegnelser for bihulebetændelse, udflåd eller hjerteflimmer? Og kan forklare om en smerte er stikkende eller murrende?
Netop når det gælder læge- og sygehusbesøg, kan det være fatalt, hvis en patient ikke fuldt ud kan beskrive sine symptomer og forstå lægens anvisninger. Og det kan være svært på et fremmedsprog.
I en leder i Ugeskrift for Læger har man advaret mod de nye regler. »Diskriminerende og farlige«, kalder man dem.
Af samme grund skriver jeg ikke kun til dig på vegne af grønlænderne i Danmark. Deres interesser ligger mig på sinde, men jeg er heller ikke blind for de problemer, loven vil skabe for nydanskere i mere traditionel forstand. Eller blind for, hvordan love af denne art vil påvirke Danmarks (og dermed Rigsfællesskabets) anseelse.
Regeringens begrundelse for at indføre krav om betaling for tolkning var, at det skal skabe incitament for herboende udlændinge til at tilegne sig danskkundskaber og styrke integrationen. Javel så. Incitament! Lær dansk eller betal selv for tolk, når du får brug for lægehjælp  hvis du da har råd.
Loven blev vedtaget i 2004, men skulle først træde i kraft syv år senere, for  som det hedder i lovbemærkningerne  at give de berørte mulighed for at indstille sig på kravet. Nu, hvor de syv år næsten er gået, skulle det vel så være muligt at se, om loven har virket efter hensigten. Om incitamentet har styrket nydanskernes danskkundskaber og fremmet integrationen. Det er der vel ikke for alvor nogen, der tror?
Hvor er anstændigheden
Til gengæld er der næppe tvivl om, at kravet vil afholde mange, ikke mindst mange økonomisk svagtstillede fra at søge læge i tide eller bede om tolkebistand. Det kan vise sig at blive dyrt for samfundet, når misforståelser fører til fejlbehandling. Men nu var formålet med lovændringen selvfølgelig heller ikke at spare penge, men at motivere til integration!
I Grønland har vi stadig den grundopfattelse, at enhver skal have lige adgang til sundhedsvæsnet, uanset hudfarve eller sprog. Uanset om man er født her i landet eller er kommet hertil udefra.
Bevares, også Grønland har været plaget af populistiske partiers nationalistiske udfald mod mennesker, som ikke fra fødslen har været en del af vort samfund. Selv ikke de værste er dog gået så langt som til at afkræve f.eks. danskere, bosat i Grønland, betaling for tolkning. Hverken inden for sundhedsvæsnet eller i andre dele af den offentlige forvaltning.
»Giv os Danmark tilbage« opfordrede Dansk Folkeparti på et tidspunkt i en kampagne.
En af mine danske venner betroede mig for nylig, at han fristes til at sige det samme. Men at det Danmark, han savner, er det Danmark, som behandlede enhver menneskeligt og ordentligt. Uanset hudfarve og oprindelse. Det anstændige Danmark, som han sagde.
Norsk og ikke grønlandsk
Jeg forstod, hvad han mente, men måtte alligevel protestere. Det anstændige Danmark findes stadig, og vil altid eksistere, så længe der findes danskere, som ham selv. Og dem er der heldigvis stadig mange af. Rigtig mange, faktisk.
Men når jeg ser en lov, som den vi her taler om, dukker tanken jo alligevel op. Ikke som et kampråb, for den kamp må danskerne selv tage. Men som en stille bøn: Giv os Danmark tilbage!
P.S. Har dit Sundhedsministerium ikke overset, at den nordiske sprogkonvention forpligter Danmark til, at nordiske statsborgere, uanset om de er bosat i Danmark, kan anvende deres eget sprog ved henvendelse til f.eks. sundhedsmyndighederne? Og at omkostningerne til tolkning skal afholdes af det offentlige?
Det gælder ganske vist kun for sprogene norsk, svensk, finsk og islandsk  altså ikke grønlandsk. Men de enkelte dele af Rigsfællesskabet skal vel ikke stilles ringere end den øvrige del af det nordiske samarbejde   eller skal vi?
Niels Thomsen er politisk ordfører for det grønlandske parti Demokraterne




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",16.0,3. marts 2011,"I Grønland har vi stadig den grundopfattelse, at enhver skal have lige adgang til sundhedsvæsnet, uanset hudfarve eller sprog. Uanset om man er født her i landet eller er kommet hertil udefra."
12404,/debat/2011/04/laeserbreve-5,Læserbreve,Informations Webredaktion," Bremser ikke udstationering
Kontorchef Lisbet L. Sørensen, Udlændingeservice
Under overskriften Udstationering gjorde Udlændingeservice mistænksombringer Information 2. April en to sider lang omtale af en konkret sag.
Påstanden er, at Udlændingeservice og lovgivningen i juni 2010 bremsede en udenlandsk, ægtefællesammenført kvinde i at blive udstationeret i Norge for sin danske arbejdsgiver.
Hvis Information havde kontaktet Udlændingeservice i forbindelse med kritikken, kunne vi have opklaret artiklens misforståelser. Udlændingeservice har ikke givet afslag eller på anden måde bremset udstationering i denne sag.
Der er to regelsæt i spil. Opholdstilladelsen kan bortfalde, hvis udlændingen opgiver sin bopæl i Danmark eller opholder sig længere end 6 henholdsvis 12 måneder uden for Danmark, afhængigt af det forudgående ophold i Danmark.
Og opholdstilladelsen kan inddrages, hvis en familiesammenført udlænding ophæver samlivet med sin herboende ægtefælle, idet grundlaget for tilladelsen er ophold i Danmark og samliv med ægtefællen.
Der kan dispenseres for bortfald i forbindelse med udstationering. Hvis det kan lægges til grund, at ægtefællerne jævnligt ser hinanden f.eks. i forbindelse med weekends og ferier, vil samlivet ikke blive anset for ophævet.
Det giver vi løbende mulighed for, og der er intet belæg for påstanden om, at udstationering generelt bremses af reglerne.
Svar: Artiklen 'Udstationering gjorde Udlændingeservice mistænksom' bygger på Udlændingeservices skriftlige sagsbehandling. Det burde imidlertid ikke have afholdt os fra at have kontaktet Udlændingeservice. Det beklager vi.
Det skal dog bemærkes, at det intet sted i artiklen anføres, at Udlændingeservice generelt modsætter sig udstationeringer, ligesom det fremgår af artiklen, at den udstationerede kvinde efter henvendelserne fra Udlændingeservice selv har valgt at flytte hjem fra Norge for at være på den sikre side. Red.
TV- og radioaktive
Bent Jørgensen, Askeby
I den lange række af bagatelliserende og beroligende videnskabsfolk fra Risø og nærmeste omegn, som både tv og radio åbenbart målrettet eller fantasiløst er gået til efter den japanske tragedie, lykkedes det trods alt en såkaldt strålingsekspert, Jørgen Rod fra Risø, at byde over.
For selv om de seneste målinger ved Fukushima 1 havde vist en overskridelse i havvandet ud for værket på 4.385 gange de højest tilladte værdier, og målingerne for grundvandet under værket var på 10.000 gange disse grænseværdier, så var tallene ifølge Jørgen Rod ikke noget problem.
Gid det var så vel. Men så kunne det da være at Jørgen Rod og hans meningsfæller, der er lige så stærke i troen, burde tage ophold på det nedsmeltende værk og herfra dagligt i japansk tv fortælle befolkningen, at de ikke har noget at frygte.
Dårlig (sam-) vittighed
Hans Bredahl, Roskilde
Nu bruger Etisk Råd tid på at diskutere begravelse af fostervæv. Nogle i rådet vil give kvinder i aborttanker dårlig samvittighed.
Måske skulle de se, om de i deres åndelige bagage kan finde frem til begreber som 'skam', og dernæst bruge lidt tid på at bruge det.
Holger må godt blive
Birgit Horn, Gandrup
Signe Smith Nielsen og Kathrine Vitus' kronik 'Børn uden fremtid asylbørn i Danmark' fra den 4. april, fik mig til at tænke på, om det ikke ville være en god idé, hvis alle børnene blev kaldt Holger?
Tak til forfatterne, som prøver at råbe os alle sammen op.
Hetz mod handicappede
Birgitte Bjørn Jensen, Solbjerg
Carsten Kissmeyer må være meget uvidende på handicapområdet eller meget kynisk, når han 5. april melder ud, at handicappede kompenseres for alt og stjæler pengene fra normalområdet.
Han kan ikke have sat sig ordentlig ind i emet, men det ønsker han vel heller ikke han skal være KL og regeringens stikirenddreng og søge at få det til at fremstå, som om de handicappede er skyld i kommunernes dårlige økonomi.
Han skal få det til at fremstå, som om de handicappede er urimeligt krævende og stjæler pengene fra de andre borgere, så der ikke kan blive til skoler, ældre og vejene.
Tænk at lægge en eneste gruppe til last for kommunernes økonomiske situation. Tilmed en gruppe, som er sårbar og udsat og dybt afhængig af andres hjælp og en gruppe, som kommunerne i årevis har haft under lup og endevendt, før de bevilgede hjælp.
Borgerne er ikke dumme og kan godt gennemskue det politiske spil.
Derfor tror forældrebestyrelser og ældreråd ikke på, at der udelukkende bliver skåret ned hos dem på grund af stigende omkostninger på handicapområdet. Og de kan jo i øvrigt selv være handicappede, eller have familie, der er det.
Aprilsnar udstiller S-SF
Sebastian Burtin, København
Da Information bragte nyheden om, at »S-SF vil have grønnere ministerbiler«, stod det klart for de fleste, at det var en aprilsnar. En urealistisk nyhed på lige fod med, at der findes spaghettitræer i Schweiz.
Er vi virkelig kommet dertil i dansk politik, hvor et krav om, at vores ministre også selv skal tage ansvar, bør opfattes som en joke? Kravet om grønnere ministerbiler burde i stedet være reel politik for en venstrefløj, der kalder sig miljø- og klimabevidst.
For hvorfor skal landets ministre, i en tid hvor alle skal reducere deres CO2 forbrug, køre rundt i storslugende øser?
Regeringen og oppositionen har efter COP15-fiaskoen ikke ønsket at sætte klimaforandringerne på dagsordenen igen.
Begge fløje synes at have gemt debatten om klimaforandringer og CO2 reduktioner væk i en aflåst skrivebordsskuffe. Ulykkeligvis er det sådan, at klimaforandringerne ikke stopper af sig selv tværtimod.
Jo længere tid, vi bruger på blot at grine ad nye klima- og miljøtiltag, desto større konsekvenser får det især for verdens fattigste, som er de mest sårbare overfor klimaforandringer.
Hvis S og SF virkelig vil gøre en forskel for klimaet, så bør de vende latter til alvor og stille et reelt krav om grønnere ministerbiler.
Tvivl om Illums ærinde
Søren Tafdrup, Søborg
Ifølge Klaus Illums indlæg 28. marts og 6. april bliver omstillingen til grøn energi ikke noget kønt syn.
Vi får udsigten ødelagt af kæmpe vindmøller og ensformige landskaber med energiafgrøder, og arkitektonisk værdifulde byrum vil blive ødelagt af isolering og solceller.
Hvad er dit ærinde, Klaus? Selv hvis vi lægger større vægt på lavere energiforbrug, skal vi vel stadig have store vindmøller og så videre.
Og selv når det gøres godt, vil det utvivlsomt blive mindre kønt at se på i nogle tilfælde, i hvert fald efter en del menneskers opfattelse. Forestiller du dig, at det kan gøres omkostningsfrit?
Du nævner, at det lokale ejerskab er en illusion. Det tror jeg ikke, folk flest ganske mange steder i Vestjylland nødvendigvis vil være enig i.
Der skal bare være forbindelse fra vindmøllen til baglommen, som de siger. Vindkraft er ikke folkeeje, skriver du. Det er »den nye storindustri«.
Ja, vindkraft er blevet storindustri. Skal vi ikke være glade for det? Var det ikke dét, der var meningen?
Danske værdier i skak
Kirsten og Uffe Geertsen, Gentofte
I lørdags havde Georg Metz en nyttig oversigt over lovbrud, løgne og grove vennetjenester tæt på korruption alt sammen gennemført af regeringsmedlemmer fra 2001 og frem stof til behandling i den nye værdikommission.
Rejsende kunstnere
Jens Bruun-Petersen, Ribe
»Københavnerne sidder tungt på kunststøtten« hedder det 5. april. Man kunne forestille sig, at en del af de kunstnere, der er sammenfattet under betegnelsen københavnere, er tilrejsende fra provinsen:
I gamle dage drog kunstnere til Rom og Paris, nu også til Berlin, og det bliver man hverken romer, pariser eller berliner af.
Naturligvis rejser kunstnere fra provinsen til København det er jo der, der er flest ligesindede, flest gallerier, flest af alting, kort sagt: Det er dér, det foregår. Det bliver man dog ikke nødvendigvis københavner af.
Omvendt ville kunstlivet i København blive fattigt og indavlet, hvis der ikke kom fornyelse med de tilrejsende fra provinsen.
Valgtema: udlændinge
Steen Sohn, Århus
Hvis nogen ellers var usikre på, om det kommende valg ville blive endnu et udlændingevalg, så er enhver tvivl vist bortvejret med DF's udmelding om at man vil indføre et DNA-register for alle udlændinge, der kommer til landet.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,7. april 2011,"Du nævner, at det lokale ejerskab er en illusion. Det tror jeg ikke, folk flest ganske mange steder i Vestjylland nødvendigvis vil være enig i."
12487,/debat/leder/2011/03/velfaerdsforsikring,Velfærdsforsikring,Christian Jensen," Blot 14 dage efter sin exit som minister er Birthe Rønn Hornbech (V) tilbage i centrum af dansk politik. I går udbasunerede hun således i Berlingske nødvendigheden af et opgør med indtil flere af de søjler, den danske velfærdsstat hviler på. Rønn Hornbech vil gøre op med princippet om, at borgere i dette land har en universel ikke individuel ret til velfærdsydelser. Fremover skal borgerne ifølge Rønn Hornbech i stigende grad gøre sig fortjent til velfærd ud fra et såkaldt 'optjeningsprincip', ligesom der skal etableres særlige 'forsikringsordninger' mod social undergang.
Det hele er nødvendig nødværge mod den kaskade af EU-domme, der jævnligt stadfæster principperne om arbejdskraftens og personers frie bevægelighed.
Hvordan et ellers frihedselskende land kan gå til modstand mod disse frihedsrettigheder er i sig selv gådefuldt. Og dernæst er argumentationen aldeles absurd. Rønn Hornbech og den danske regering lever i den vildfarelse, at EU-dommene har skabt en velfærdsturisme, hvor udlændinge strømmer til landet for at snylte på vores velfærdsgoder. Der findes imidlertid intet belæg for den påstand.
Tværtimod tyder meget på, at regeringen er rede til at ombringe grundlæggende velfærdsprincipper for at skabe grundlag for endnu et vrid i udlændingepolitikken. Regeringen har således allerede bedt en arbejdsgruppe om at komme med konkrete forslag til et optjeningssystem for udlændinge. Det ligner de første replikker og regibemærkninger i drejebogen til det kommende folketingsvalg.
At regeringen er parat til at gøre velfærds- og socialpolitik til et anliggende for forsikringspolicer og pointsystemer er dog mindre forbløffende end oppositionens nølende holdning. Ærlig talt, Villy Søvndal og Helle Thorning-Schmidt: Hvorfor siger I ikke bare klart fra? I er måske enige? Eller er I bange for, at et flertal af vælgerne er det. Begge dele er lige skammeligt. 				      
Læs fokus side 6-7
",1.0,23. marts 2011,"At regeringen er parat til at gøre velfærds- og socialpolitik til et anliggende for forsikringspolicer og pointsystemer er dog mindre forbløffende end oppositionens nølende holdning. Ærlig talt, Villy Søvndal og Helle Thorning-Schmidt: Hvorfor siger I ikke bare klart fra? I er måske enige? Eller er I bange for, at et flertal af vælgerne er det. Begge dele er lige skammeligt. 				      "
6889,/debat/2013/08/opsvinget-kommer-opsvinget-gaar,Opsvinget kommer! ... opsvinget går,Peter Nielsen," 
	Efter fem års tørke i dansk økonomi søger økonomer og politikere rastløst efter tegn på, at der er et nyt økonomisk opsving på vej. Tallene for bruttonationalproduktet afventes hvert kvartal i stor spænding, og diverse månedlige tal granskes utålmodigt. Aktuelt giver især gode tal for forbrugertilliden og boligpriserne næring til symbolanalytikernes forhåbninger. Det er et opsving på vej, siger de. Igen. De skal nok få ret – før eller siden.

	En af de mest hårdføre økonomiske tendenser er, at væksten bevæger sig i bølger af selvforstærkende op- og nedture. Samtidig viser historien dog, at det er umuligt at forudsige, præcis hvornår der sker et grundlæggende kursskifte i samfundsøkonomien. Selv nok så mange gode tal på kort sigt indikerer ikke nødvendigvis en generel vending i de økonomiske konjunkturer.

	Men mere afgørende er det, at økonomisk opsving følges af økonomisk nedtur. Derfor er det ikke så meget de økonomiske bølger, men det niveau, som samfundsøkonomien svinger ud fra, der er afgørende for samfundsøkonomiens tilstand.

	Her er ingen slinger i valsen for økonomerne og politikerne. Begge parter forventer en gennemsnitlig vækst på to pct. om året frem til 2020. Det står sort på hvidt i politikernes vækstplan og den seneste vismandsrapport.

	Grundlaget for disse tal er enslydende økonomiske modeller, der med ukuelig optimisme forudsiger en langsigtet vækstrate på to pct., hvilket er et niveau, som skaber grundlag for stigende beskæftigelse, gode erhvervsmuligheder og sunde offentlige finanser. Der er imidlertid flere gode grunde til at antage, at de økonomiske modeller er dysfunktionelle.

	Hvis vi ser på den økonomiske udvikling siden Den Anden Verdenskrig, har der ikke været et stabilt langsigtet vækstniveau i økonomien. Faktisk har der været en meget markant tendens til et generelt faldende vækstniveau. I efterkrigstiden var der et vækst-niveau på omkring fem pct. om året, men herefter er det gået støt ned ad bakke i alle rige lande. I Danmark er det aktuelle vækstniveau på den lave side af en pct. om året.

	Permanent krise

	Det har afgørende konsekvenser for den samfundsøkonomiske tilstand, for det betyder, at det kun er i perioder med opsving, at væksten når op over de to pct., som er nødvendige for bred samfundsøkonomisk fremgang, mens den ’normale’ udvikling og nedturene indebærer store samfundsøkonomiske problemer.

	Samfundsøkonomien er præget af en permanent og lavintensiv krise, hvor voksende gæld, dårligt erhvervsklima, arbejdsløshed og udstødning bliver vedholdende fænomener.

	Desuden har vi i de seneste årtier oplevet, at den finansielle sektor har fået større betydning. Det indebærer større risiko for bobler, og de er netop kendetegnet ved, at de uundgåeligt brister. De økonomiske udsving bliver hermed større, men også mere skrøbelige. Opsvinget i 00’erne skyldtes primært en boble på boligmarkedet, og da denne bristede var resultatet en brat økonomisk nedtur af historiske dimensioner.

	Den aktuelle økonomiske situation hviler på et skrøbeligt fundament af oppustede aktiekurser og ditto boligpriser på grund af et langvarigt, rekordlavt rente-niveau. Og samtidig eskalerer den offentlige gæld i de rige lande. Det er umuligt at vide, om den aktuelle udvikling er holdbar på længere sigt, men sikkert er det, at den globale økonomi aktuelt balancerer på en knivsæg.

	Der er intet grundlag for de økonomiske modellers forudsigelser om evig stabilitet og fremgang.

	Samfundsøkonomien er præget af stor usikkerhed og stagnation. For politikerne er det en utålelig situation, og de seneste års politiske debat har da også været fokuseret på at finde en vej ud af den sejlivede økonomiske krise.

	Det er sket før, at politikere har medvirket til at skabe en kriseløsning, men den aktuelle udvikling er præget af politisk stagnation, der yderligere forstærker den økonomiske stagnation.

	Grønne skåltaler

	Tidligere kriseløsninger i historien indebar betydelig politisk og teknologisk innovation. I efterkrigstiden var det velfærdsstaten og industrialiseringen, der var hovedelementer i kriseløsningerne, mens det i 1990’erne var nyliberalismen og internettet. Begge perioder var præget af langvarige og stabile opsving, i modsætning til opsvinget 00’erne, der snarere skyldtes bobler end innovation og større produktivitet.

	Set i dette lys er problemet i dag, at politikken er låst fast i et forældet skema, hvor det er for-tidens kriseløsninger, der fremstår som de eneste muligheder. Den yderste venstrefløj vil gen-oplive velfærdsstaten, mens den resterende del af det politiske spektrum viderefører den nyliberale politik, selv om vækstpotentialerne i begge disse to former for politik ligger begravet i fortiden. Krisen i det 21. århundrede kan ikke løses med det 20. århundredes redskaber. Det eneste reelle bud på politisk og teknologisk innovation i dag er en storstilet grøn omstilling, men selv om der ofte tales højt og flot om netop dette, er det gammel politik, der præger såvel socialdemokratiske som borgerlige regeringer. De seneste to år har effektivt udryddet enhver forestilling om politiske nyskabelser på kort sigt i dansk politik.

	Hvis grøn omstilling skal være motor i en kriseløsning – og det er svært at se, hvad det ellers kan være – så skal der være tale om massive investeringer kombineret med teknologiske fremskridt og social mobilisering. Det har lange udsigter.

	Begyndelsen til enden

	De hektiske symbolanalyser med korte mellemrum i medierne er blinde over for grundlæggende samfundsøkonomiske tendenser og problemer. Den samfunds-økonomiske udvikling er for kompleks og foranderlig til, at simple sammenhænge fra fortiden kan omsættes til solide prognoser. Skråsikre fremskrivninger på basis af kortvarige udsving i økonomiske data er dybt utroværdige.

	Alligevel skal opsvinget nok komme. Til gengæld tyder alt i øjeblikket på, at opsvinget nok vil være kort, svagt og skrøbeligt. Det vil skabe et umiddelbart pusterum med økonomisk og politisk optimisme, men samtidig forstærke de underliggende ubalancer.

	Hvis der skal skabes et stabilt og langvarigt opsving, forudsætter det en langt mindre skrøbelig samfundsøkonomi og et markant hævet vækstniveau. Og det er kun muligt, hvis vi ser væsentlig politisk og teknologisk innovation i fremtiden.

	Den aktuelle politiske og økonomiske debat medvirker ikke hertil – snarere tværtimod. Der er faktisk ingen overbevisende bud på, hvordan de basale samfundsøkonomiske problemer løses, ikke endnu i hvert fald. Og det er lige netop derfor, at vi står i en dyb samfundsmæssig krise, som i et længere tidsperspektiv måske er begyndelsen til enden for vækstsamfundet.

Peter Nielsen er lektor i politisk økonomi på Roskilde Universitet




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",14.0,15. august 2013,"	Men mere afgørende er det, at økonomisk opsving følges af økonomisk nedtur. Derfor er det ikke så meget de økonomiske bølger, men det niveau, som samfundsøkonomien svinger ud fra, der er afgørende for samfundsøkonomiens tilstand."
6539,/debat/2013/10/laeserbreve-23,Læserbreve,," 
	Landbrug slår eksportrekord

Niels Vestergaard Salling, formand for LandboNord

	Holger Øster Mortensen har åbenbart et lidt anstrengt forhold til landbruget. I et læserbrev den 27. september skriver han, at landbruget er en økonomisk ruin, at gældssætningen er enorm og at de urentable landbrug er skyld i banklukninger.

	Men bare de sidste par år har landbruget med 148 milliarder kroner slået eksportrekord, og rekorden ser ud til at blive slået igen i år. Så det er ikke korrekt, når Holger Øster Mortensen skriver, at landbruget er en økonomisk ruin.

	Tværtimod bidrager landbruget til samfundskagen. Antallet af tvangsaktioner er lavt, og landbrugets gæld udgør kun 4 procent af bankernes samlede udlån.

	Det er i øvrigt dyrlægerne og staten, der bestemmer, hvilke typer antibiotika og planteværnsmidler, vi må bruge. Og da Danmark har en af verdens allerskrappeste godkendelsesprocedurer, må vi jo stole på, at det, vi bruger, er acceptabelt. Bare rolig – der bliver holdt øje, noteret, kontrolleret, testet og så videre.

	V kæmper mod social dumping

Hans Andersen, beskæftigelsesordfører (V)

	Det er helt forkert, når den nye forbundsformand i 3F, Per Christensen, den 18. september anklager Venstre for at ignorere social dumping. Vi mener nu som tidligere, at der skal slås hårdt ned på det mindretal, der udnytter systemet og snyder på arbejdsmarkedet.

	Social dumping er konkurrenceforvridende, ødelæggende for arbejdsmarkedet og et problem for de enkelte ansatte. Derfor skal det bekæmpes.

	Vi gennemførte allerede i december 2003 Østaftalen om adgangen til det danske arbejdsmarked for arbejdstagere fra nye EU-lande.

	Desuden var vi med til at indføre et register, hvori udenlandske virksomheder skal registrere sig, hvis de udfører midlertidigt arbejde i Danmark.

	Venstre vil også fremadrettet kæmpe mod social dumping, hvor vi ser på mulighederne for administrative bøder, fortsat myndighedskontrol, øget politiindsats og flere midler til skattemyndighederne.

	Forældre er ikke handymen

Dorthe Boe Danbjørg, næstformand for Forældrenes Landsforening

	Forældre skal involvere sig i deres børns hverdag i vuggestue og børnehave. Det mener både regeringen og KL. Og det mener jeg også.

	Vi skal samarbejde og involvere os. Men skal vi anlægge udearealer, male stakit og gøre hovedrent? Nej, vel?

	En ny undersøgelse udarbejdet for FOLA og FOA viser, at 60 procent af forældrene hjælper til med at vedligeholde den udvendige del af daginstitutionerne, mens 38 procent hjælper med den indvendige vedligeholdelse.

	Undersøgelsen viser desuden, at forældrene erstatter det pædagogiske personale. 16 procent af forældre med børn i børnehave bliver bedt om at vikariere, når der eksempelvis er pædagogiske dage. Og det er 16 procent for meget.

	Vi vil gerne involvere os. Men vi skal ikke udføre den lokale håndværkers arbejde eller erstatte institutionens pædagogiske personale.

	Psykiatrienskal styrkes

Martin Locht Pedersen, Sygeplejestuderendes Landssammenslutning

	I Folketingets åbningstale understregede statsministeren, at Danmark skal hjælpe de psykisk syge, der er nogle af de mest sårbare mennesker i vores samfund.

	Statsministeren sagde, at udviklingen er gået i den forkerte retning på trods af gode intentioner.

	Men man må undre sig over, at regeringen ikke tager fat om problemets kerne: Der er ikke nok kvalificeret arbejdskraft omkring patienterne.

	Det har i mange år været et problem, at de psykisk syge ikke er blevet prioriteret og derfor ikke har haft lighed i sundhed på niveau med en patient med en brækket hånd.

	Specialuddannede psykiatriske sygeplejersker kan sikre, at indsatsen over for psykisk syge styrkes, og at det øvrige sundhedspersonale kan trække på kompetent rådgivning i deres daglige arbejde.

	Mere tysk debatkultur

Vivian N.T. Brodthagen, Strib

	Tak for Georg Metz’ Intermetzo den 28. september om den politiske samtalekultur i tysk tv og afviklingen af samme i dansk tv.

	Frenetisk afbrydelsesmani og selvfremstilling er ødelæggende for enhver seriøs, politisk debat og hermed for tv’ets public service-funktioner.

	I ARD og ZDF’s nyhedsudsendelser og politiske debatprogrammer står sagen og argumentationen i centrum. Der lyttes og svares respektfuldt på medkombattanternes lange indlæg.

	Tyskland har ikke kun udviklet sig til Europas stærkeste økonomi, men også til mønsterbilledet på voksen, dannet politisk kultur i EU.

	Politikere prioriterer byer

Carsten Abild, formand for Landsbyerne i Danmark

	Planloven skal ændres, så der igen kan skabes arbejdspladser, beboelse, vækst og udvikling i vore landsbyer og landdistrikter. I dag er kun landbrug, skovbrug og fiskeri tilladt.

	Politikerne siger, at de ønsker udvikling af landområderne i Danmark, men ikke desto mindre er det i byerne, al udvikling sker.

	Denne centralisering undrer i EU, hvor Danmark er det eneste EU-land, der har en aktiv lovgivning for at få folk til at bo i byer.

	Stop den illegale indvandring

Thure Barsøe-Carnfeldt, Dronninglund

	Det fremgår af Politiforbundets fagblad, at man dagligt tillader mellem 10 og 70 illegale indvandrere at komme ind i Danmark.

	Politiet er blevet bedt om at vende det blinde øje til, da man ikke har ressourcerne til det juridiske efterspil.

	Et lignende scenarie udspiller sig dagligt ved den dansk-tyske grænse. Men af en eller anden grund ønsker regeringen ikke at forhindre de illegale indvandrere i at komme ind, selv om de på lang sigt koster det danske samfund store summer og giver mange problemer.

	Det er på tide, at vi strammer kravene til grænsebevogtningen.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,3. oktober 2013,"	Holger Øster Mortensen har åbenbart et lidt anstrengt forhold til landbruget. I et læserbrev den 27. september skriver han, at landbruget er en økonomisk ruin, at gældssætningen er enorm og at de urentable landbrug er skyld i banklukninger."
10670,/debat/2012/01/stoejende-kinesisk-magtpoker,Støjende kinesisk magtpoker,Jørgen Delman," Kinas topledelse skal udskiftes til efteråret og regimet satser på en fredelig magtoverdragelse. Derfor skyer sikkerhedsapparatet ingen midler for at knægte regimets mest artikulerede kritikere.
Forfatteren og dissidenten, Yu Jie — kendt for sin kritik af den kinesiske ledelse i bogen Kinas bedste skuespiller. Wen Jiabao — er netop draget i eksil til USA. Han blev intimideret af det plagsomme sikkerhedspoliti og var bange for at ryge i fængsel igen.
Den blinde barfodssagfører Cheng Guangcheng sidder i husarrest. Han er straffet for at hjælpe kvinder udsat for ulovlig sterilisation. Lokale bøller er blevet hyret til brutalt at holde journalister på sikker afstand af hans hjem.
Den kendte kunstner Ai Weiwei blev sat i brummen i 2011 og senere præsenteret for en millionregning for ikke at have betalt skat. Han er ikke i tvivl om, at det er politisk forfølgelse.
Dissidenterne er imidlertid ikke regimets største frygt. Det er den stigende sociale uro, som normalt bliver slået hårdt ned. Der er dog undtagelser. I december sidste år var verden vidne til en lempelig håndtering af demonstrationer i Wukan i Guangdong Provins, afstedkommet af lokalmyndigheders ulovlige ekspropriation af landbrugsjord m.h.p. egen fortjeneste. Her slog myndighederne som vanligt hårdt til mod demonstranterne, men så greb Guangdongs partiledelse ind og indgik et kompromis. Efterfølgende er en af demonstrationslederne blevet udpeget til lokal partisekretær i stedet for den tidligere, som stod bag ulovlighederne.
Støtten svigter
Det interessante ved Wukan var, at sagen fandt en mindelig løsning. Provinslederen er kandidat til den nye partiledelse i Beijing, og det er tænkeligt, at han ville sende et signal om en mere forsonlig holdning til lokale protester, end andre ledere gør.
Beijings problem er, at den kinesiske befolkning bliver stadig mere utilfreds med regimet. I november sidste år refererede Wall Street Journal kinesiske meningsmålinger for, at 40 pct. af befolkningen opfatter sig selv som ulykkelige, 70 pct. af Kinas bønder er utilfredse med deres lod, typisk på grund af Wukan-agtige ulovligheder, og 60 pct. af landets rige er på vej til at sende deres penge ud af landet pga. usikkerhed om fremtiden.
Målingerne signalerer, at mange års støtte til den centrale ledelse for dens overbevisende økonomiske resultater og sikring af social stabilitet nu drages i tvivl.
Et sensitivt magtskifte
Efterårets magtskifte er specielt, fordi der for første gang skal udpeges en ny ledelse uden en karismatisk leder som Mao Zedong eller Deng Xiaoping til at styre processen. Der foregår derfor et kompliceret og giftigt spil i Beijings korridorer om de ledige pladser i topledelsen under de to nye ledere, Xi Jinping og Li Keqiang, som tilsyneladende allerede er udpeget. Flere aspiranter uden for kandidatlisten aner en mulighed for at nå til tops, hvis de spiller kortene rigtigt. De må dog kalkulere med, at magtkabalen er mere usikker end tidligere pga. de stigende sociale spændinger og den eskalerende ustabilitet i landet.
Den stigende sociale uro skyldes bl.a. den almindelige kinesers følelse af afmagt over for eliten, som kontrollerer både den politiske og den økonomiske magt. Magtens mænd synes at have opgivet tanken om nytten af social retfærdighed, checks and balances og uafhængig supervision af det politiske system.
Det kinesiske ét-partisystem drives af fraktioner, kliker og ikke mindst politiske familier, som har medlemmer placeret på de øverste poster i både den politiske ledelse og i erhvervslivets tunge virksomheder. Der er tale om stærke særinteresser.
En rapport fra sociologiprofessor Sun Liping fra Kinas topuniversitet, Qinghua, argumenterer for, at Kina er fanget i en overgangsfælde, hvor reformerne er gået i stå. Staten har påtaget sig et stigende ansvar for den økonomiske vækst, som ikke drives af produktive private investeringer, men tværtimod af statslige investeringer, der resulterer i en økonomisk skævvridning til fordel for storladne, meningsløse projekter drevet af den politiske elite.
Befolkningen har mistet reformlysten, fordi de magtfulde særinteresser har manipuleret reformerne til egen fordel. Opdelingen af samfundet i rig og fattig er blevet så rigid, at den fører til gensidig fremmedgørelse og foragt. Kina er blevet fanget i en fælde, hvor manglende sociale reformer øger prisen markant for at opretholde ro og orden. Endelig har centralmagten mistet kontrollen med lokalmagten, hvor magtbrynde og magtfordrejning er dagens orden.
Sun finder, at roden til problemerne ligger i den berømmede Kina-model, hvor staten bruger den kinesiske markedssocialisme til at reorganisere markedet for at styrke sine egne monopolinteresser.
Sun er ikke Professor Hvemsomhelst. Han var vejleder på Xi Jinpings PhD-afhandling i 2002 og formodes at have et tæt forhold til kommende partileder Xi. Det er uvist, om det er Xi, der forsøger at råbe sine kolleger op gennem Sun, eller om det er Sun, der forsøger at råbe Xi op inden magtovertagelsen. Uanset hvem af de to, der er på banen, har de gjort regning uden vært. Rapporten blev fjernet fra nettet, næsten lige så hurtigt som den blev lagt op.
Strandet midt i floden
Reformiveren er væk, og der er tilsyneladende ikke mere et ønske om »at gå over floden,« siger Sun med reference til Deng Xiaopings berømte reformvision, »at prøve stenene af, inden vi går over floden.« Kommunistpartiet synes at være stoppet midt i floden for at prøve sten af, mens vandet stiger og stiger. Udfordringen for den kinesiske ledelse er ifølge Sun at finde nye reformveje, ikke mindst politiske reformer, bl.a. mere folkelig deltagelse i politiske processer. Der skal også skabes ny social dynamik som drivkraft for fremtidig udvikling.
Men langt fra alle i den kinesiske elite er med på det, så vi vil blive vidne til en meget støjende omgang magtpoker i år, inden ledelseskabalen går op. Om den vil skabe mere stabilitet eller mere konfrontation er umuligt at spå om. Men vi ved, at hvis der opstår voldsom social uro, vil kommunistpartiets legitimitet forsvinde som dug for solen.
Løsningen er ikke nødvendigvis en oprustning af sikkerhedsapparatet mod systemkritikerne, det kunne også være dialog og borgerinddragelse, som Sun foreslår, og en mere forsonlig og mindre grisk holdning hos eliten.
 
Jørgen Delman er professor i Kinastudier ved Københavns Universitet, Institut for Tværkulturelle og Regionale Studier




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",3.0,27. januar 2012,"Beijings problem er, at den kinesiske befolkning bliver stadig mere utilfreds med regimet. I november sidste år refererede Wall Street Journal kinesiske meningsmålinger for, at 40 pct. af befolkningen opfatter sig selv som ulykkelige, 70 pct. af Kinas bønder er utilfredse med deres lod, typisk på grund af Wukan-agtige ulovligheder, og 60 pct. af landets rige er på vej til at sende deres penge ud af landet pga. usikkerhed om fremtiden."
8050,/debat/leder/2013/02/saa-svaert-heller-obama,"Så svært er det heller ikke, Obama!",Martin Burcharth," Præsident Barack Obama skal meget snart afgøre, om USA vil give tilladelse til nedlægning af en olierørledning – kaldt Keystone XL – mellem Canada og USA’s sydkyst i Den Mexicanske Golf.
Meget apropros betyder ’keystone’ på dansk en slutsten i et bygningsværk eller i henført forstand et grundprincip. Projektet blev omtalt i lørdagens avis.
For den canadiske regering og olieselskaberne er der ingen tvivl om, at uden denne rørledning vil udvindingen af den klimafjendtlige tjæresandsolie i provinsen Alberta blive økonomisk urentabel. Eksporten af den canadiske olie til USA og andre lande sker bedst gennem de store raffinaderier i Texas, som er udrustede til at behandle denne type råolie. Samtidig er det for USA politisk bekvemt, at canadisk olie vil erstatte råolie importeret fra Hugo Chavez’ Venezuela.
Men Keystone-ledningen er ikke alene en slutsten i produktion, transport og salg af tjæresandsolie. Sagen handler også om et energipolitisk grundprincip.
Forekomsterne i Alberta er umådelige; Canadas oliereserver er dobbelt så store som Saudi-Arabiens. Afbrænding af denne type olie er ikke alene en katastrofe for klimaet. Udsigten til at olie i tjæresand og i skifer i mange årtier fremover vil være billigere at udnytte end mere klimavenlige energikilder vil minimere den samlede virkning af diverse velmente forsøg på at reducere USA’s CO2-udslip. Det gælder f.eks. Obamas løfte i hans tale til Kongressen forleden om at halvere eksisterende kulkraftværkers grænseværdi for udledning af CO2. Det er et skridt i den rigtige retning, men ikke et særligt betydningsfuldt et, hvis præsidenten samtidig giver grønt lys til en strategisk vigtig eksportkanal for tjæresandsolie.
Præsidenten bliver m.a.o. nødt til at vælge, og det skulle ikke være så svært at gøre det rigtige i denne sag.
På den ene side er der fagbevægelsen samt Exxon Mobil og Chevron. Bygningen af en rørledning fra Alberta til midtvesten i USA (der findes allerede en rørledning fra midtvesten til Texas) vil skabe en del arbejdspladser i et par år. De to amerikanske olieselskaber har investeret heftigt i Alberta og vil have pengene plus fortjeneste igen, så de lægger via lobbyvirksomhed pres på politikere i Washington, D.C.
På den anden side står en stedse mere aktiv og indflydelsesrig miljøbevægelse i USA, som nyder opbakning fra naturgasbranchen og den alternative energisektor.
Men måske allermest afgørende for Obama er hans politiske eftermæle. Gjorde han det rigtige? Selv har han i et interview med Rolling Stones sidste sommer sagt, at hvis han ikke godkender Keystone XL, så vil canadierne udskibe olien andetsteds fra. Men det er ikke nødvendigvis korrekt. Som omtalt i lørdagsavisen er Keystone næsten den eneste udledningskanal for den canadiske regering og olieindustrien. Modstanden mod en rørledning mellem Alberta og Vancouver er overvældende. En ledning østover mod Atlanterhavskysten er næsten en ligeså uspiselig løsning med udsigt til civil modstand og logistiske problemer.
Ingen siger, at tjæresandsolien er død uden Keystone XL. Den bliver bare dyrere, hvilket er godt for klimaet og i tråd med den politik, som Obama har lagt op til i sine nylige udtalelser. Det er samtidig svært at se, hvorfor USA skulle tage hensyn til den canadiske regerings interne problemer med at få afskibet den snavsede olie. Hvis de vil eksportere, så gør det fra en canadisk havn!
Et nej til Keystone XL ville på symbolsk plan sende et signal til hele verden om, at det ikke er okay at svine klimaet endnu mere til. Men det ville næppe gøre Obama og USA til dydige klimaforkæmpere. Det er også i USA’s egeninteresse at holde den canadiske tjæresandsolie stangen. Lige nu udvinder amerikansk industri olie og gas fra skiferlag, hvilket indenfor nær fremtid kan gøre USA’s økonomi uafhængig af importeret olie fra Canada, Venezuela og Saudi-Arabien. Desværre kan de kæmpe forekomster af skiferolie i North Dakota, Texas og andre delstater blive en lige så stor udfordring for civilisationens håb om at holde temperaturstigningen under 2 grader celsius i 2050 som tjæresandsolien. Efter Keystone starter en ny og langt vanskeligere udfordring for de klimabevidste amerikanere.
",0.0,19. februar 2013,"Et nej til Keystone XL ville på symbolsk plan sende et signal til hele verden om, at det ikke er okay at svine klimaet endnu mere til. Men det ville næppe gøre Obama og USA til dydige klimaforkæmpere. Det er også i USA’s egeninteresse at holde den canadiske tjæresandsolie stangen. Lige nu udvinder amerikansk industri olie og gas fra skiferlag, hvilket indenfor nær fremtid kan gøre USA’s økonomi uafhængig af importeret olie fra Canada, Venezuela og Saudi-Arabien. Desværre kan de kæmpe forekomster af skiferolie i North Dakota, Texas og andre delstater blive en lige så stor udfordring for civilisationens håb om at holde temperaturstigningen under 2 grader celsius i 2050 som tjæresandsolien. Efter Keystone starter en ny og langt vanskeligere udfordring for de klimabevidste amerikanere."
11930,/debat/2011/07/laeserbreve-23,Læserbreve,Informations Webredaktion," Arbejde i  stedet for  bankpakker
Peder J. Pedersen,  Store Merløse
Efter det seneste bankkrak, er det værd at huske, at der ikke er behov for mere direkte hjælp til bankerne. Det, bankerne og vi andre har brug for, er en regering, der vil skabe arbejdspladser, indkomster og efterspørgsel, så skal bankerne nok også klare sig. Det er nedskæringspolitikken, som tager livet af de danske virksomheder; herunder bankerne.
DF forsømmer ikke  hjemmeplejen
Hans Kristian Skibby, MF og kommunalordfører for DF
SF'eren Thomas Korsgaard påstår i Information den 30. juni, at DF sender hjemmeplejen til tælling. Men faktisk er det kommunerne, der bestemmer, hvordan de vil bruge deres penge.
Dansk Folkeparti fik f.eks. i 2010 en pulje på ekstra 300 millioner kroner igennem. Den skulle bruges til at styrke hjemmeplejen. Men flere steder i landet (f.eks. Odense, Favrskov, Rødovre og Albertslund) har S og SF brugt disse penge til noget helt andet end det, der var intentionen. De ældres tarv ligger åbenbart ikke S og SF specielt meget på sinde.
I øvrigt er det politisk set patetisk, at S og SF kritiserer VOK's økonomiske politik uden at have noget reelt alternativ til denne.
Asmaa diskrimineres ikke
Karen M. Larsen, Væggerløse
Asmaa Abdol-Hamid er nu igen kommet i medierne. Denne gang fordi hun afviste at smide sin jakke i forbindelse med en sikkerhedskontrol i en lufthavn i Schweiz, hvorefter hun blev nægtet adgang til sit fly. Hun beskylder nu myndighederne for diskrimination  bl.a. med henvisning til, at man ikke gik ind på hendes kompromisforlag om at tage jakken af bag en skærm.
Diskriminationsargumentet holder ikke, for alle skulle jo øjensynligt smide jakken i sikkerhedskontrollen. Ingen fik tilbudt at gøre det bag en skærm. Diskrimination er alene, hvis man nægtes de rettigheder, som andre får, f.eks. pga. ens religion. At man nægtes retten til at blive fritaget fra at skulle følge de regler, som alle andre skal følge, kan derfor ikke uden videre kaldes for diskrimination.
Jeg har det ikke godt med alle de har krav om, at man skal fritages fra at følge de almindelige samfundsregler med henvisning til sin religion. Det betyder ikke, at jeg går ind for, at muslimske børn skal tvinges til at spise svinekød, eller at muslimske kvinder skal vælge mellem et job og deres tørklæde. Hensyntagen inden for de generelle rammer for vores sameksistens er nemlig ikke det samme som kravet om at blive fritaget fra at skulle følge de regler, som skal sikre den. Men det undergraver sammenhængskraften i samfundet, hvis de almindelige regler for samfundets borgere kun gælder for dem, der mener, at de er forenelige med deres religiøse overbevisning.
Reklamer,  nej tak
Søren Blaabjerg, Hørning
Reklamer er og har alle dage været en pestilens. De er alene ved deres smidskende falskhed modbydelige som få andre samfundsfænomener i tiden.
Der er derfor al mulig grund til at få stoppet dette enorme ressourcespild. Reklamer er så at sige født som skrald. De tjener intet andet formål tjener end at friste folk til at sætte hjernen på standby og købe ting, der hverken er brug for eller råd til til psykologisk bestemte overpriser  ofte under foregivende af, at der tale om enestående gode tilbud.
Nøgtern vareoplysning er ok, men det er noget ganske andet end reklamer. Med den teknik, der i dag er til rådighed kunne man glimrende forestille sig forbrugeroplysning i form af en internetbaseret markedsplads, hvor de forskellige kategorier af ydelser for overskueligheden skyld og sammenlignelighedens skyld var ordnet systematisk efter formål, kvalitet, pris og betalingsbetingelser osv.
Vesterbro  bløder
Sara Louise Schau, København
Dér, hvor Victoriagade og Abel Cathrines gade mødes, findes Vesterbros hjerte. Ved siden af serverer Mesón de España, Mikeller og Cofoco specialiteter for deres gæster med uhindret udsigt over gadens rå realitet: Dagens fix for den enlige narkoman, pushernes magtkamp, den hjemløses seng på trappestenen ... en daglig balance mellem det fine og det grove.
Sådan kan vi li' det, os vesterbroborgere, der bor her ved hjertet. Vi har sagt ja til at lade vores børn vokse op i baggårde med masser af liv og kærlighed og et barskt miljø på den anden side af porten, fordi det hører til her. Vi lever med pornoshops, stripklubber, ludere, hjemløse og misbrugere, for her skal alle have plads.
Men nu bløder hjertet, og ingen lytter. Om natten bliver området omdannet til en slagmark, hvor de mest kriminelle har overtaget magten  handlede kvinder tilbyder deres frugt til mindstepris, mens bander af pushere står klar med våben og vogter over deres territorium. Her tilbydes alt og ingen griber ind. Politiets ressourcer er brugt op andre steder i byen, og ingen politikere vinder valg på denne sag.
Vi, der bor her, kan ikke lukke øjnene for det, der sker på gaden. Vi kan kun se til og undre os over, hvordan vores nok beskidte og til tider barske kvarter blev forvandlet til et kaos af vold og brændende brutalitet. Hvem giver os det indre Vesterbro tilbage, der var for alle og ikke kun for de værste få?
Spåmand  Jensen
Martin Kryhl Jensen, Søborg
Chefredaktør Christian Jensen skryder højt i Information den 1. juli: »Problemet med Bent Jensens forskning er imidlertid, at han ikke dokumenterer noget som helst.«
Det må være dejligt for Information at have en synsk chef, der så skråsikkert er i stand til at udtale sig om kildegrundlaget i en endnu ikke udgivet bog.
Han er dog tilsyneladende ikke ene om at have overnaturlige evner. Både en nuværende og en pensioneret professor (sidstnævnte har i sit otium kastet sig over konspirationsteori) har udtalt sig meget kategorisk om den bog, som de ikke har læst én eneste side i  ja, der er endda blevet draget paralleller til Moskva-processerne i 1930'erne. Så kan niveauet næppe blive meget lavere.
Der findes  ingen Aalborg-model
Jørgen Stamhus, studieleder for samfundsøkonomiuddannelsen ved Aalborg Universitet
I sin kronik den 30. juni skriver Christen Sørensen: »Men herfra til at slutte, som de åbenbart gør ved Aalborg Universitet, at økonomer ikke skal beherske og bruge dette modelværktøj (læs: konjunkturmodeller og ligevægtsmodeller) er langt ude.
Som studieleder må jeg slå fast, at der ikke findes en særlig Aalborg-model for økonomiuddannelsen, der implicerer, at de studerende ikke skal beherske nævnte økonomiske modeller, matematisk modellering og deres anvendelser. Christen Sørensens bemærkninger skyldes således uvidenhed om uddannelsen og dens indhold. Han har tydeligvis ikke gjort sig den ulejlighed at sætte sig ind i studieordninger, læringsmål, pensum m.v.
Det er yderligere kritisabelt, at Christen Sørensen beklikker en konkurrerende økonomiuddannelse på en sådan baggrund.
Økonomiuddannelsen ved Aalborg Universitet (AAU) er kvalitetsgodkendt af Akkrediteringsinstitutionen for de danske universiteter. Uddannelsen er omfattet af samme bekendtgørelse som de øvrige udmærkede økonomiuddannelser og er desuden omfattet af det fælles censorkorps. Det er således let at dokumentere, at studerende ved økonomiuddannelsen ved AAU ikke er omfattet af en særlig Aalborg-model, hvor centrale fagligheder og færdigheder udelades.
Osende  postbude
Annlisa Baungaard, Virum
Jeg læste med undren artiklen den  30. juni om de grønne postbude.
Herude i Virum er mange af postbudenes cykler inden for de sidste par måneder blevet erstattet af knallerter, som holder og oser løs, mens postbuddet er inde med post. Hvordan kan det hænge sammen med postvæsnets grønne profil?
Jeg spurgte et postbud på cykel, der sagde, at de endnu kunne vælge at cykle, men der er åbenbart mange, der nu tager knallerten til stor irritation for os. Sikken en forurening
Danmark bør opsige udleveringsaftaler
Steen Sohn, Aahus
Man kan mene, hvad man vil om Niels Holcks gerninger i 1990'erne, og man kan berømme det indiske retsvæsen for dets kvaliteter lige så meget, man vil.
Det har blot ikke meget med den egentlige substans af Holck-sagen at gøre: Skal Danmark udlevere borgere til lande, hvor man risikerer tortur eller ikke.
Det mener Landsretten ikke, det mener Amnesty ikke  derfor bør man ikke længere acceptere aftaler som dem, det danske justitsministerium har indgået med Indien.
Som Amnesty udtrykker det: »Vi håber, at Danmark tager dommen til efterretning og en gang for alle opgiver brugen af diplomatiske forsikringer fra torturlande«, siger Trine Christensen, afdelingschef hos Amnesty i Danmark.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",2.0,2. juli 2011,"Det mener Landsretten ikke, det mener Amnesty ikke  derfor bør man ikke længere acceptere aftaler som dem, det danske justitsministerium har indgået med Indien."
6330,/debat/leder/2013/11/tillykke-ydun,Tillykke med Ydun,Mette-Line Thorup," 
	32 procent af alle danske forskere er kvinder. 16 procent af professorerne er kvinder, mens der er dobbelt så mange mandlige lektorer som kvindelige. Blandt de forskerstuderende er fordelingen mellem kønnene imidlertid fifty-fifty. Der kan være alle mulige årsager til, at kvinderne i bunden ikke slår igennem i toppen i det akademiske system. Men regeringen vil ikke vente på lange udredninger af samfundsstrukturer, der holder kvinder tilbage i forskerkarrieren. Derfor har de sammen med en række af Folketingets partier afsat 70 millioner kroner i et nyt forskningsforlig til det såkaldte Ydun-program, der via en dispensation fra ligebehandlingsloven prioriterer kvindelige ansøgere, hvis en mand og en kvinde er lige kvalificeret.

	Det er værd at bemærke, at det er repræsentanter fra den elitært bevidste forskningsverden i form af Det Frie Forskningsråd, der har opfordret regeringen til at målrette midlerne. Rådet lægger selv yderligere 40 millioner i puljen. Man har svært ved at tro, at et forskningsråd vil gå på kompromis med forskningskvaliteten, som nogle kritikere hævder vil være resultatet af Ydun-puljen.

	»Hvis man vil ændre på noget kulturelt, skal man sætte ind dér og ændre f.eks. familiekulturen,« siger professor Hans Bonde fra Københavns Universitet, der er stærkt kritisk over for det, han ser som Ydun-puljens favorisering af kvinder.

	Men Ydun-programmets storesøster, Freja-programmet fra 1990’erne, skabte netop rollemodeller, der ændrer kulturen, og kvindelige forskerspirer kan nu se programmets resultater, der synliggør forskningspotentiale: Freja-projekterne har genereret ni kvindelige professorer, viser en evaluering. Det svarede til en stigning på 11 pct. i antallet af kvindelige professorer i Danmark. 16 af de involverede forskere avancerede fra midlertidige til faste stillinger. Samtidig skabte programmet nye bæredygtige forskningsområder, hvilket vidner om, at kvinder kan bidrage med underbelyste vinkler på samfundet og i videnskaben.

	Heldigvis råder der stadig et vist fremsyn i regeringen, det skal den ikke have utak for.
",0.0,2. november 2013,"	Men Ydun-programmets storesøster, Freja-programmet fra 1990’erne, skabte netop rollemodeller, der ændrer kulturen, og kvindelige forskerspirer kan nu se programmets resultater, der synliggør forskningspotentiale: Freja-projekterne har genereret ni kvindelige professorer, viser en evaluering. Det svarede til en stigning på 11 pct. i antallet af kvindelige professorer i Danmark. 16 af de involverede forskere avancerede fra midlertidige til faste stillinger. Samtidig skabte programmet nye bæredygtige forskningsområder, hvilket vidner om, at kvinder kan bidrage med underbelyste vinkler på samfundet og i videnskaben."
6973,/debat/2013/07/did-you-drink-and-like,Did you drink and like?,Rasmus Elmelund," 
	Hver dag bliver der uploadet over 45 millioner billeder på Instagram. Den er ret populær, den amerikanske billeddelingstjeneste, hvor brugeren tager et billede med sin smartphone, justerer kontrast og farver på det rå fotografi og straks deler det lille værk med hele verden eller bare sine følgere. Voilà.

	Mest bliver tjenesten brugt til personlige formål. I nyhedsstrømmen på min egen konto er der i skrivende stund billeder af:

	1) En tom togkupé i Tyskland (billedteksten forklarer, at der ikke er aircondition).

	2) En baby, der sidder på et træ-gulv og roder med et par grammofonplader.

	3) En blomsterbuket i en vindueskarm.

	4) Tre nøgne børn, der spiser vandmelon i et badebassin på en græsplæne.

	5) Fire kagefade med henholdsvis kringle, chokoladekage med glasur, citronmåne og blåbærbastognekage.

	6) To unge mænd iført solbriller på en båd.

	7) Et bord med et vådt spækbræt, hvorpå der står fire-fem snapseglas indrullet i sølvpapir, en flaske snaps og en vandkaraffel.

	8) En bælgøjet festdeltager, der smiler til kameraet og forsøger at skjule, at han har drukket rigeligt snaps.

	De sidste to billeder er taget ved samme begivenhed, men af to forskellige brugere.

	Hvorvidt opslagene er repræsentative for hele Instagram, ved jeg ikke, men jeg har det på fornemmelsen. I hvert fald er de ret repræsentative for de billeder, som de omtrent 50 mennesker, jeg følger – familie, kolleger, tidligere kolleger, gamle studiekammerater – lægger op.

	Lige nu scroller jeg med fingerspidsen gennem de otte billeder. Jeg ’liker’ et par stykker, men kun de virkelig sjove. Babybillederne er søde nok, måske, men de får ikke et like herfra.

	Og sådan er det. Det er ynkeligt og forfængeligt, men jeg sætter en vis pris på mit like. Det skal ikke gå til hvad som helst.

	Havde jeg været beruset, ville sagen være en anden. Det gik op for mig, da jeg morgenen efter en våd bytur løb gennem billederne i nyhedsstrømmen og til min rædsel opdagede, hvad jeg havde liket: Et billede af en solnedgang, en hund med en bowlerhat, to perifere veninder, der drak cocktails, en lille plastikisbjørn. Hvad som helst.

	Det er åbenbart en tendens. Hvis jeg logger på Instagram, lige inden jeg går i seng klokken fire om morgenen efter at være kravlet hjem fra et værtshus, liker jeg amok.

	Når jeg er ædru, er jeg kræsen og forfængelig. Her anser jeg mine ’synes godt om’-tilkendegivelser som temmelig værdifulde, og det handler langtfra om billedets kunstneriske kvalitet, men i lige så høj grad om min relation til den, der deler. Mit behov for, at andre ser, at jeg liker – at jeg klapper nogen på ryggen for på et senere tidspunkt at vinde noget – overvinder mine naturlige instinkter. Det er en slags absurd bytteøkonomi.

	Men når jeg er fuld, smider jeg min tilbageholdenhed, forfængelighed og alle fine fornemmelser. Og så mister mine likes værdi. Bilder jeg mig ind.

	Men virkeligheden er, at alle mine likes er værdiløse.

	En bekendt har en lillebror, hvis vennegruppe altid liker hinandens opslag på Facebook. På den måde er de alle sammen sikre på altid at få ti-tyve likes. Det er en gentlemen’s agreement.

	Andre taler om ’pligt-likes’: Hvis din gamle gymnasiekammerat skriver, at hun er blevet mor, skal du like. Det er en slags kodeks, og det gælder specifikt opdateringer om familieforøgelse, avancering på arbejdsmarkedet eller i uddannelsessystemet og den slags skelsættende begivenheder. De høster altid mange likes, og det er ikke så underligt, for man føler sig nærmest afstumpet, hvis man ikke liker. Uanset hvor meget eller lidt man i virkeligheden synes om det.

	Jeg kan ikke gennemskue, om jeg ville ønske, at jeg kunne være en lige så bramfri liker, når jeg er ædru, som når jeg er fuld. For hvis mine likes er mere værdiløse end værdifulde, burde jeg egentlig like hvad som helst. Men når de er værdiløse, er det vel også ligegyldigt, hvad jeg liker?

	Under alle omstændigheder er der prestige i at få dem, og som en veninde formulerer det, giver man en lille bid kærlighed og viser anerkendelse, hver gang man liker. Men anerkendelsen er ringe – og kærligheden den omtrent mest overfladiske, vi kan give.

	De nyeste tal fra Instagram viser i øvrigt, at der nu bliver givet 1 milliard likes. Hver dag.

	 

Rasmus Elmelund er kulturjournalist på Information




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",2.0,1. august 2013,"	1) En tom togkupé i Tyskland (billedteksten forklarer, at der ikke er aircondition)."
5599,/debat/2014/02/laeger-hjaelpe-doedskampen,Læger skal hjælpe i dødskampen,Bent H. Claësson," 
	Fire dage før min ven døde, sagde han: »Hvorfor skal det være så besværligt at dø?« På det tidspunkt vidste jeg ikke, at det få dage efter skulle blive endnu mere besværligt.

	Personalet vidste han var døende, og at han havde tiltagende lungeødem. Han havde sagt farvel til kone og børn og bad kun om én ting: at blive skånet for flere smerter. Derfor fik han mere morfin via plaster og subkutane injektioner. Det var bare ikke nok. Han blev sløvet, men for de pårørende var det tydeligt, at han kort efter blev helt forvildet og havde voldsomme smerter, fordi han oplevede en langtrukken drukning i sit eget lungeødem. Først efter flere timer faldt han til ro og syv timer senere døde han.

	Hvorfor blev der ikke givet morfin intravenøst? Det virker hurtigt og kunne både have dæmpet og forkortet den pinefulde drukneoplevelse.

	Min gamle moster døde for nogle år siden på plejehjem. Hun var næsten blind, hendes mand var død. Hendes livskvalitet minimeret. Hun var nu 89 år gammel. Hun var ikke bange for døden. Hun var ’mæt af dage’. En nat fik hun så frygtelige mavesmerteanfald, at hun ikke kunne lade være at skrige af smerte. Plejepersonalet ringede straks til lægen. Han ville indlægge hende, men hun ville ikke indlægges, det havde hun prøvet tidligere, og det var værre end døden for hende. »Så kan jeg desværre ikke hjælpe Dem, fru,« sagde han og gik igen.

	Hjælp de døende

	Da min mosters smerter tog til, blev lægen tilkaldt igen. Hun var nu så medtaget, at han endelig forstod, at han havde pligt til at lindre hendes smerter. Få timer efter døde hun.

	Hvorfor kan vi stadig opleve sådanne rædselsfulde dødsfald i Danmark? Formentlig fordi læger er bange for at gøre noget, der kan ligne eutanasi. Men det er ikke eutanasi at hjælpe døende medmennesker gennem dødsprocessen, så de ikke skal opleve flere timer med smerter og angst. Vi har hjælpemidlerne til det. Og lægerne burde have pligten. Det fremgår af sundhedslovens § 25, stk. 3 om uafvendeligt døende patienter, at disse har »ret« til at modtage lindrende behandling, »selvom denne kan medføre, at dødstidspunktet fremskyndes«.

	Pensioneret narkose- og smertelæge Bent Eikard har læst ovenstående og tilføjer: »Det er utroligt, hvad læger kan tåle af smerter – på patienternes vegne.«

Bent H. Claësson, København
",0.0,21. februar 2014,"Bent H. Claësson, København"
12418,/debat/2011/04/kan-gro-isolation,Vi kan ikke  gro i isolation,Morten Thiessen," Debatten om udenlandsk arbejdskraft i Danmark er på vej ind i en blindgyde. Vi må tage udgangspunkt i behovet for vækst, i stedet for at diskutere millimeterretfærdige justeringer i junglen af krav og regler, som allerede gør tilværelsen urimeligt besværlig for de udlændinge, der kommer til Danmark for at arbejde her.
Det bør gå op for politikerne, at hvis Danmark skal have en chance for at udvikle vores samfund og virksomheder, er det nødvendigt, at vi kan tiltrække udenlandsk arbejdskraft.
Det er foruroligende at overvære, hvordan de i øjeblikket skyder om sig med særregler og forslag, der effektivt smækker udenlandsk arbejdskraft ude af det danske samfund.
I deres iver efter at ramme bestemte grupper af udlændinge, risikerer politikerne at gøre arbejds- og livsbetingelserne så besværlige, at også de højtuddannede udlændinge vælger Danmark fra. Så kan vi sidde her og gro til i ophøjet isolation og dårligt vejr.
Arbejdsmarkedet for højtuddannede, heriblandt ingeniører, er gennem de seneste år blevet stadig mere internationalt.
Udenlandske og danske ingeniører rejser ud i verden og beklæder nøglepositioner, og vi ansætter udenlandske ingeniører i Danmark med viden og spidskompetencer, som de har opnået ved at arbejde og uddanne sig andre steder i verden. Det er en helt nødvendig udvikling, som vi skal understøtte, ikke modarbejde. Viden og teknologi vokser og udvikles bedst i frihed, på tværs af grænser.
Unødige hindringer
En anden vigtig pointe er, at vi risikerer direkte at modarbejde os selv med den førte politik.
På den ene side kører vi en omfattende statsfinansieret indsats for at tiltrække, fastholde og integrere højtuddannede forskere og medarbejdere i Danmark, men på den anden side er vi i færd med at lægge hindringer i vejen, så disse mennesker og deres familier skal leve og arbejde i Danmark på andre vilkår end danskerne.
Fejlen er, at der sker en meget uheldig sammenblanding af den indvandring, som sker på baggrund af retskrav, og så den indvandring af arbejdskraft, der sker som følge af vores efterspørgsel på vækst.
De to udfordringer har hver deres løsning. Det bør politikerne have modet til at italesætte. Problemerne med den ene type indvandring må ikke spærre for, at vi kan tiltrække arbejdskraft fra udlandet.
Hvis Danmark skal kunne løfte vækstudfordringen, er det nødvendigt at tiltrække og fastholde folk udefra. Vi skal sørge for at udenlandske medarbejdere og deres familier føler sig tilpas hos os. Og utidige krav om egenbetaling på dette og hint oveni et i forvejen grotesk skattetryk vil nok ikke bidrage til dette.
",0.0,5. april 2011,"I deres iver efter at ramme bestemte grupper af udlændinge, risikerer politikerne at gøre arbejds- og livsbetingelserne så besværlige, at også de højtuddannede udlændinge vælger Danmark fra. Så kan vi sidde her og gro til i ophøjet isolation og dårligt vejr."
6480,/debat/2013/10/daarlige-gode-socialraadgiver-samme-person,Den dårlige og den gode socialrådgiver er en og samme person,Rikke Wezelenburg," 
	Når vi hører om systemsvigt over for børn, tænker mange: »Det var da en forfærdelig socialrådgiver, som havde ansvaret for den families sag i kommunen. Hun skal da fyres – måske endda straffes – og lad os så få en dygtig socialrådgiver ind på den ledige plads.« Det er en beroligende tanke, og den kommer også til mig, men jeg prøver at lukke ørerne for den. For ligesom tusindvis af andre socialrådgivere ved jeg af egen bitter erfaring, at jeg har været både den ’gode’ socialrådgiver og den ’dårlige’ socialrådgiver i en og samme person. Og det kommer jeg også til at være fremover.

	Lad mig give et eksempel. To søskende – en storebror på fire år og en lillesøster på knap et år – boede hos deres enlige, meget unge mor. Deres far var en kendt kriminel i lokalområdet. Kort før jeg som næsten nyuddannet socialrådgiver mødte familien, var han død i en bilulykke i påvirket tilstand med våben på bagsædet.

	Moderen havde angiveligt, men ikke beviseligt, et stort forbrug af i hvert fald hash, og hun mentes at være i tæt kontakt med det kriminelle miljø vedrørende stofhandlen i området.

	Der kom flere underretninger fra to anonyme beboere i ejendommen, som var vidner til meget bekymrende episoder. Det kunne handle om, at børnenes mor i timevis råbte højt og nedgørende til drengen, som græd. Eller at gæster kørte vildt rundt med ham på scooter neden for bygningen uden hjelm. Eller at der blev festet til langt ud på natten, mens man hørte begge børn græde højt. Desværre fandt børnehaven intet alarmerende (ikke noget, de ville skrive om i hvert fald), og anmelderne ville ikke sige deres navne, ligesom de heller ikke ønskede at ringe til politiet under disse episoder af frygt for repressalier.

	Den unge mor fastholdt et billede af sig selv som en enlig mor i sorg, uskyldigt forfulgt af løgnagtige, anonyme naboer og mistænkeliggjort af undertegnede sagsbehandler. Hun havde selv en fortid som omsorgssvigtet barn og en veludviklet mistro til systemet.

	Mistede tålmodigheden

	Jeg var meget bekymret for børnene, men jeg formåede ikke at etablere en tillidsfuld kontakt med deres mor.

	Min bekymring kom til udtryk som utålmodighed, og jeg pressede hende for hårdt. Blandt andet ved ret hurtigt at insistere på et hjemmebesøg i håb om at finde beviser på mistrivsel hos børnene.

	Jeg har ikke glemt den lille pige, som satte et ukritisk, helt statisk og påfaldende stort smil på under hele det besøg.

	En dag blev jeg igen ringet op af en anonym beboer i ejendommen, som fortalte, at døren til familiens lejlighed var blevet sparket ind nogle dage før og stadig stod åben. Jeg tog straks derhen, men fandt ingen i lejligheden. Jeg kunne ikke få fat i moderen, men fandt ud af, at børnene stadig kom i daginstitutionen. Jeg tog sammen med en nyansat og ikke socialrådgiveruddannet afdelingsleder hen og sad på lur i personalestuen.

	Mens vi sad der, fortalte personalet om, at de faktisk var ret bekymrede for drengen, som f.eks. havde haft nogle store hudafskrabninger, hvor der var en vis uklarhed om, hvordan han havde pådraget sig dem. Vi talte om, at de var nødt til at skrive om deres bekymring, selv om den virkede meget diffus, og at jeg ville notere det, de havde sagt, i journalen.

	Så kom den unge mor lige inden lukketid. Afdelingslederen og jeg trådte frem, da hun stod inde i børnenes garderoberum.

	Jeg husker med gru, hvordan hun reagerede som et vildt dyr, der følte sig fanget. Hun skreg nærmest, at vi skulle holde os på afstand af hende. At hun nu ville tage sine børn og gå, og at vi ikke måtte komme tæt på hende. At hun ville gå under jorden med dem. Hun strøg rundt i lokalet og pakkede sine børns ting sammen, mens afdelingslederen, som hun aldrig havde mødt før, insisterede på, at hun skulle blive og tale med os. Det var forfærdeligt at være en del af det bagholdsangreb, og personalet i institutionen var berørte og forargede over os bagefter.

	Lukkede ørerne

	Det lykkedes til sidst at lave en aftale med moderen om, at kun vi to skulle tale sammen næste dag. Dagen efter gik hun med til, at børnene skulle i aflastning hver anden weekend, så hun kunne få lidt luft (der var intet familienetværk) og komme sig over børnenes fars pludselige dødsfald. Altså kompenserende støtte til en ung mor i sorg. Jeg ville kalde det hvad som helst – bare de to børn kunne komme lidt væk hjemmefra, som det første skridt.

	Familieplejekonsulenterne søgte ihærdigt efter en familie, som kunne have to børn i aflastning, men gennem flere måneder lykkedes det ikke.

	Selv om det var en forfærdelig tanke at skille de to søskende ad, turde jeg til sidst ikke vente længere. Så børnene kom i hver sin aflastningsfamilie. Den lille pige hos en enlig mor med erfaring som aflastningsmor, og storebroren til et barnløst par uden erfaring med at have børn i aflastning. Jeg tvivlede meget på, at de ville kunne møde drengen og ikke mindst hans mor med den rette blanding af rummelighed og overbærenhed, men jeg havde brug for at gøre noget, så jeg lukkede af for min tvivl.

	Bunker af sager

	Familien her var bare en ud af 65, næsten alle lige så pressede, familier, jeg som nyuddannet havde ansvar for. Hvis noget kan være dræbende for en ambition om at handle velovervejet og gennemtænkt i alle sager, så er det at have ansvaret for så mange udsatte familier.

	Mit vikariat ophørte kort efter, men da jeg flere år senere blev ansat i samme kommune, kom jeg under vejr med følgerne af min utålmodighed over for moderen og døvhed over for min tvivl angående drengens aflastningsfamilie.

	Pigen endte med at blive anbragt på fuld tid i pleje hos aflastningsmoderen, som også kunne samarbejde med den unge moder, og pigen fungerede godt. Drengen var aldrig faldet til hos den anden familie, og det var gået helt galt i samarbejdet med den unge mor. Drengen boede stadig hos sin mor, og der var stadig stor bekymring for ham.

	Mange, som kun hører om den lille pige, der kom væk, vil måske sige, at jeg var en god socialrådgiver. Mange, som kun hører om pigens storebror, og den frygtelige episode i daginstitutionen, vil sige, at jeg var en rigtig dårlig socialrådgiver.

	Min pointe er, at jeg gjorde mit bedste med de forudsætninger, jeg nu engang havde. Dette var, hvad min viden og sparsomme erfaring, mit mod, tiden og den ledelsesmæssige vejledning på det tidspunkt gjorde muligt. Jeg ville have gjort det anderledes i dag, men ved ikke, om det havde givet et bedre resultat. Ingen kan vide det.

	Jeg kunne fortælle mange historier. Det kan vi alle. I nogle har vi været den gode socialrådgiver, og i andre har vi været den dårlige socialrådgiver. Vi kan umuligt træde rigtigt hver gang.

	Men vi kan gøre os afsindigt meget umage; lytte til den stemme, som siger: ’Har du nu prøvet nok?’; kræve opkvalificering, når vi opdager, at der er noget, vi ikke ved nok om, eller som kræver målrettet træning; kræve socialfagligt kompetent supervision; tale åbent om de mange dilemmaer, som ofte kræver modige beslutninger; indrømme fejltrin og lære af dem.

	Vi socialrådgivere må i højere grad løfte sløret for, hvor svært og komplekst vores arbejde er. Vi er nødt til at forklare, hvorfor det ikke bare handler om at udvikle teknisk/administrativ og juridisk ekspertise. Den bedste måde at anskueliggøre det på, er ved at fortælle vores historier. Selv om det kan være skamfuldt.

Rikke Wezelenburg er socialrådgiver




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",53.0,12. oktober 2013,"	Min pointe er, at jeg gjorde mit bedste med de forudsætninger, jeg nu engang havde. Dette var, hvad min viden og sparsomme erfaring, mit mod, tiden og den ledelsesmæssige vejledning på det tidspunkt gjorde muligt. Jeg ville have gjort det anderledes i dag, men ved ikke, om det havde givet et bedre resultat. Ingen kan vide det."
6661,/debat/2013/09/moeghamrende-trist-besparelse,Møghamrende trist besparelse,Pia Fris Laneth," 
	Det er lige til at tude over: I fredags halverede det brede flertal bag budgetforliget i Københavns Kommune bevillingen til Alexandrakollegiet i Valby, som huser 11 enlige mødre.

	Set ud fra et kommunalt budget er der tale om at spare småpenge. Den månedlige betaling er 36.000 kroner for en mor og hendes barn, og i de seneste to år har kommunen betalt for fire pladser på kollegiet, det vil sige 1,4 millioner kroner om året – kommunen ønsker altså at spare sølle 700.000 kr.

	Set fra kollegiets side er besparelsen imidlertid en katastrofe. Den medfører alvorlig risiko for, at kollegiet må lukke, og de nuværende beboere bliver boligløse.

	Møghamrende trist, fordi det går ud over nogen, der har det svært i forvejen. Møghamrende dumt, fordi besparelsen helt forudsigeligt bliver til øgede offentlige udgifter på længere sigt.

	Jeg kender Alexandrakollegiet, fordi jeg har skrevet en bog om moderskab og mødrehjælp. I den forbindelse har jeg talt med tidligere og nuværende beboere og forstandere, og kollegiets resultater er imponerende: De seneste opgørelser viser, at 83 procent af de tidligere beboere har fået en uddannelse og/eller et lønarbejde. Til sammenligning er landsgennemsnittet for den tilsvarende gruppe 42 procent.

	Succesen er særligt imponerende, fordi Alexandrakollegiets beboere tilhører en gruppe, som sædvanligvis omtales som svag. Mange er vokset op i hjem med druk, vold eller stoffer. Mange har haft en barndom præget af splittede hjem, institutionsanbringelse eller forældre, der ikke tog sig ordentligt af dem – eller de har selv misbrugt alkohol og andre rusmidler.

	Det første hold af 11 enlige mødre og deres børn flyttede ind på kollegiet i foråret 2001. Ideen er at støtte denne gruppe til at gennemføre en uddannelse, så kollegiet tilbyder uddannelsesvejledning, socialrådgivning, personlige mentorer, og psykologhjælp. Da mange af dem oplever en del kaos med samværsordninger og forældremyndighed, tilbydes de også retshjælp. Samtidig giver boformen et fællesskab med andre, der kæmper med at forene moderskab, uddannelse og ungdomsliv. For unge enlige mødre, som bor i egen lejlighed, er ensomhed et stort problem. På kollegiet er der altid nogen at drikke kaffe med, legekammerater til børnene og villige børnepassere, når man trænger til studiefred eller en tur i byen.

	Arbejdet med unge, enlige mødre er et godt eksempel på, hvordan en privat organisation kan supplere kommunernes sociale arbejde. Netop fordi Mødrehjælpen ikke har en myndighedsrolle, herunder magt over bistandshjælp, tvangsanbringelser af børn m.v., er der grobund for en helt anden tillid og fortrolighed end i forholdet mellem borger og kommunal sagsbehandler.

	Kollegiets cocktail af venskaber, professionel omsorg, støtte og krav til beboerne om selv at yde en indsats medfører, at kollegianerne mobiliserer deres egen indre styrke, får orden på tilværelsen og retning mod en fremtid, hvor de kan forsørge sig selv og deres barn.

	I dag er det blevet socialt acceptabelt at være enlig mor, ikke mindst fordi skilsmisseraten betyder, at masser af kvinder fra alle sociale lag lever som enlige forsørgere i perioder af deres liv. Men der opstår et problem, når de enlige mødre, som har brug for særlig støtte, bliver overset i mylderet af dem, der kan klare sig selv. Vi ved alle, at i det moderne samfund er uddannelse nøglen til et bedre liv, men næsten halvdelen af Danmarks cirka 100.000 enlige mødre har ingen uddannelse.

	I 2010 bestilte Mødrehjælpen en analyse fra Centre for Economic and Business Research (CEBR), af projektet I Gang, som hjælper unge gravide og mødre i Aarhus og Odense med at komme i gang med en uddannelse og gennemføre den. Kort fortalt viste analysen, at hver gang der investeres én krone i intensiv forebyggende støtte og rådgivning for unge mødre, sparer det offentlige fem kroner som følge af fremtidige lavere udgifter til kontanthjælp, færre anbragte børn, mindre ungdomskriminalitet.

	Uddannelse er nøglen til job, indkomst, bolig, selvrespekt – og bedre vilkår for forældreskabet. Eksempelvis bliver børn af helt unge enlige mødre mere end 10 gange så ofte anbragt uden for hjemmet som børn af andre forældre. I alt bruger Danmark cirka én procent af bruttonationalproduktet på anbringelser – mere end den samlede ulandsbistand! Nogle af de penge kunne bruges smartere i forebyggende socialt arbejde!

Pia Fris Laneth er forfatter og foredragsholder
",1.0,17. september 2013,"	Arbejdet med unge, enlige mødre er et godt eksempel på, hvordan en privat organisation kan supplere kommunernes sociale arbejde. Netop fordi Mødrehjælpen ikke har en myndighedsrolle, herunder magt over bistandshjælp, tvangsanbringelser af børn m.v., er der grobund for en helt anden tillid og fortrolighed end i forholdet mellem borger og kommunal sagsbehandler."
674,/debat/2016/02/kom-lad-braekke,"Kom, lad os brække os!",Lars Holmgaard Christensen," Popgruppen TV-2 revsede allerede for flere år siden den danske brokkementalitet, og de opmuntrede til mere brok og slog fast, at det nok er det vi har det bedst med.
»Vi har rigeligt at se til med vores eget liv, og det er stadig bedre at rive end at blive revet i, det er stadig bedre at flå, end at blive flået i«.
Men det er ikke længere gjort med det. I dag brækker vi os. Joachim B. Olsen gør det, Richard Ragnvald gør det og store dele af befolkningen gør det i overmål, når de deltager i debatter på Facebook. De brækker sig hele tiden over, hvad andre mennesker siger og skriver.
Andre vælger en mere passiv aggressiv form og erklærer højlydt, at de skammer sig. Men hverken i bræk eller skam kommer der ideer til problemløsning.
Der er god grund til at tænke dybere over, hvorfor vi ikke længere er en befolkning, der kun brokker os, men også har udviklet en mentalitet, hvor vi har det godt med at brække os eller erklære over for omverden, hvor meget vi skammer os.
Øjeblikkelig forargelse
Brok har på mange måder været en del af et demokratisk ideal. Brok var lig med interesse i samfundets udvikling. At give sin utilfredshed til kende også via brok og opråb var en borgerret. Brok er noget, man kalkulerer med i politiske processer. Mens brok stadig er en negativ tilkendegivelse til et offentligt eller personligt anliggende, så har brok alligevel fungeret som en slags bagstræberisk drivkraft for samfundsudvikling, at ting er blevet perspektiveret, fordi nogen har gjort modstand eller talt magten imod.
Når man derimod skammer sig eller brækker sig over noget eller nogen, er der ikke tale om at ville adressere et ydre anliggende, men snarere negativt at tilkendegive en indre følelse, en følelse styret af kontroltab.
At skamme sig eller brække sig verbalt handler mest af alt om at opnå kontrol via egne fordomme og arrogante formodninger, ikke via oplysning eller rationel fornuft. At brække sig verbalt peger mod en lidt afstumpet magtesløshed og at skamme sig peger mod en ophobet opgiven. I stedet for at brokke sig og gøre andre opmærksomme på en utilfredshed ved samfundsproblemer, bliver der hos tilskuerne, når nogen skammer sig eller brækker sig, skabt øjeblikkelig forargelse over fordomsfuldhed og en lettere narcissistisk intolerance.
Samtidig kan tilskuerne blive chokeret og stødt over den skamfuldes eller den brækkendes manglende evne til at perspektivere og stille sig spørgende. Denne form for offergørelse og forråelse i sprogbrug og debatform har vi efterhånden vænnet os til.
Folkelede
Facebook er blevet udråbt som en platform for negative tilkendegivelser, der oftest udvikler sig til personangreb. Senest har medlemmer af eliten og politikere lukket ned for deres Facebookkonti, da de nærmest har fået folkelede. Dette sker upåagtet af, at befolkningen i årevis har lyttet til rabiate politikere, meningsdannere og kendisser, der har brækket sig over dele af befolkningen.
Fælles for udbrud fra politikere og kunstnere er, at vi som befolkning har rigtig svært ved helt at forstå, hvad de brækker og skammer sig over.
Joakim B. Olsens berømte Facebookopdatering »jeg brækker mig« fra 2011 er blevet fortolket som en hån mod fattige, men senere nedgraderet til, at det bare var venstrefløjen, som var brækværdige. På samme måde ved vi ikke, hvad Thomas Vinterbergs »Jeg skammer mig over at være dansk« ved Berlinalen i forrige uge skal bruges til i en demokratisk debat, og adspurgt direkte har Vinterberg ikke selv et svar og ønsker heller ikke at være politisk.
Vi kender begreberne ’vælgerlede’, ’politikerlede’, ’medielede’ med mere, men summa summarum er, at befolkningen ikke længere orienterer sig særligt respektfuldt og loyalt mod politikere og kendte, der brækker sig og skammer sig. Befolkningen nyder mest underholdningsværdien og får et kick ud af den forargelse, de kommer til at føle, så de selv har noget at skrive om eller brække sig over på Facebook, som så kan skabe overskrifter i nyhedsmedierne.
Når pøblen tager til genmæle
At politikere og eliten trækker sig fra de sociale medier synes i et helikopterperspektiv at være udtryk for en dansk hyggementalitet i ubehagelige diskussioner, hvor vores evne til at tage brok alvorligt helst skal passes ind i en særlig hierarkisk debatkultur. Her er vi ikke vant til, at ’pøblen’ tager til genmæle. Når en politiker er grov, kalder vi det oftest karismatisk, men hvis en tilfældig borger er grov på Facebook, så er det grænseoverskridende og for groft.
Den rationelt kontrollerede og følelsesudtømte debat er samtidig kun et debatideal. Formentlig har politikere i det britiske underhus det noget lettere med ufølsom brokkekultur, da tilråb og sproglige udfald karakteriserer deres debatform. En form, der er i bedre harmoni med Facebook, hvor fornuft og følelse i en pærevælling skaber en social liveness, der både er ubehagelig og grov, men som også fungerer som ventil og i flere tilfælde som demokratisk deltagelse. Det er selvfølgelig klart, at trusler og andet må imødegås med de retslige sanktioner, vi har til rådighed.
Det er dog ikke kun på de sociale medier, at vi oplever forandringer i den offentlige debat og et behov for en tilspidset debat. De klassiske medier er kommet i en svær konkurrencesituation. Der må tænkes i nye nicherelationer og opsplittende segmenter frem for nyhedsprodukter til den brede offentlighed, der gerne skulle oplyses så tilstræbt objektivt som muligt.
Kampen om læsere, seere, lyttere og jagten på en generel synlighed er blevet en kamp, der kæmpes med værdier og aktivistiske tiltag i form af tegninger, ansættelse af afviste asylsøgere osv. Når såkaldte værdier bliver presset til deres yderste, bliver de til fordomme, og det er hér mange af de klassiske medier let kan havne.
Fordomme taler på mange måder ind i brækfornemmelser og det personlige skamfulde ubehag ved samfundsudviklingen. Allervigtigst bliver det dog, at rå og brutale fordomme skaber synlighed og giver markedsfordele i et hurtigt forandrende mediebillede. Som ordsproget lyder: En løgn kan nå flere gange rundt om jorden, før sandheden har fået sko på. Pointen er, at medierne har kronede dage, når vi skammer og brækker os.
Hårdt trukket op
I og med, at det danske avismarked efterhånden er samlet i hænderne på en meget smal ejerskabskreds, skal den forestillede konkurrence tydeliggøres. Behovet for at differentiere Politiken fra Jyllands-Posten bliver kun mere presserende og skaber større polarisering.
Public service har tidligere været en garant for et fælles referencepunkt og har været katalysator for en fælles offentlighed, men den skandinaviske paternalistiske public service-idé er efterhånden blevet skyllet ud med konkurrencestatens overtag i velfærdsmodellerne. DR er med sine mange kanaler snarere blevet til populære services, der servicerer hvad befolkningen snakker om og skammer og brækker sig over, frem for at være det organ, der sikrer, at vi fastholder en form for samtale om de samfundsanliggender, der også er ubehagelige og komplekse, og som kræver kvalificeret fordybelse. De typer af samtaler har som oftest meget lidt X Factor og social nyhedsværdi, og de er derfor heller ikke historier med særlig lang levetid.
Der er sikkert flere forklaringsgrunde, men i et offentlighedsperspektiv betyder det, at vi fremover kun kommer til at se mere polarisering og mange flere, der brækker sig og skammer sig, mens færre får mulighed for at pege på nye løsninger. Modstridende narrativer og standpunkter vil blive hårdere og hårdere trukket op i letforståelige fordomme, så de kan skabe maksimal tilslutning, og vi ender med forskellige formationer af offentligheder, der opstår ad hoc alt afhængig af, hvad vi skammer og brækker os over.
Lars Holmgaard Christensen er ph.d., medieforsker ved CBS og Aalborg Universitet, København




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",18.0,29. februar 2016," Popgruppen TV-2 revsede allerede for flere år siden den danske brokkementalitet, og de opmuntrede til mere brok og slog fast, at det nok er det vi har det bedst med."
441,/debat/2016/04/kartoffel-forkert-mars-bar-saa,"Hvis en kartoffel  er forkert, hvad  er en Mars bar så?","Mia Beck Lichtenstein, Freja Thomsen, Cecilie Hinze, Simone N. Hemmingsen og Bolette Emborg"," På sociale medier florerer billeder af trimmede mennesker i let træningstøj med tunge kettlebells og et blodtype-stenalder-rawfood--5:2-kur-venligt måltid.
En tekst er ikke længere tilstrækkeligt til at imponere vennerne. Den skal gerne suppleres af et billede, så følgerne kan se, hvor tung dagens håndvægt var, hvor stramt mavemusklerne sidder, eller hvor lækkert den ’syndige’ dadel-kugle poserede på tallerkenen.
Billederne viser et ideal. Ideelt udseende eller ideel adfærd. Et ideal, der giver anerkendelse og status, og som den unge derfor vil forsøge at efterligne. Vi har alle brug for bekræftelse og for at være en del af gruppen. Lykkes man ikke med at være sund og slank, er man en fiasko – og fiasko betyder udstødelse og isolation.
Og børn og unge ved, at de skal være fysisk aktive mindst 60 minutter om dagen og spise mindst 600 gram grønt og frugt. Det har de lært. I skolen undervises der i rigtig (sund) og forkert (usund) mad.
Derfor er det måske ikke så overraskende, at en ny rapport udarbejdet af WHO og Statens Institut for Folkesundhed viser, at 11-15-årige danskere i gennemsnit er de mindst overvægtige i Europa. 220.000 børn og unge fra 41 europæiske lande er blevet undersøgt.
Set i lyset af indsatsen for at øge sundhed og mindske fedme i Danmark er dette resultat flot. Fødevarer som eksempelvis pasta og kartofler, der før i tiden blev betegnet som sunde, opfattes nu nærmest som syndige. Men når de unge lærer, at en kartoffel er forkert, hvad er en Mars bar så? I jagten på den ’sunde’ mad kan man miste fokus på glæde, nydelse og samvær ved måltidet. Den mentale sundhed kan gå tabt.
Danske unge er således samtidig blandt dem, der føler sig mest tykke og oftest går på slankekur. Bagsiden af helsemedaljen kommer tydeligt til udtryk i WHO-rapporten: 54 procent af de danske 15-årige piger føler sig for tykke, selv om kun 10 procent af dem reelt er overvægtige. Det er foruroligende.
Uopnåeligt for flere
Hvis man er utilfreds med sin krop og vægt, kan det føre til et negativt selvbillede og nedsat selvværd. En negativ kropsopfattelse øger risikoen for spiseforstyrrelser. En forstyrret kropsopfattelse er et kernesymptom ved spiseforstyrrelser. Her ser den syge sig selv som tyk, selv om vedkommende i andres øjne er slank.
Det er netop dette resultat fra rapporten, der bekymrer os mest. Vi glæder os naturligvis over, at de unge er slanke. Men tænk hvis det er en forstyrret kropsopfattelse, der ligger bag? Eller at slankeadfærden fører til forskruet selvopfattelse?
Vores opfattelse af vores krop er ikke stabil. Den afhænger af, hvem vi omgiver os med. Er man i miljøer, hvor kroppen er i fokus, og hvor idealet er mere veltrænet og markeret end tidligere, vil flere føle sig utilstrækkelige. Hvis kropsidealerne bliver mere uopnåelige for flere, kan det føre til, at flere får et negativt kropsbillede og dermed udvikler en sundhedsadfærd, der faktisk ender med at gøre dem usunde.
Gråzonen bliver udvidet
Når det er sagt, må det vigtigste være, om de unge er glade og tilfredse med deres liv. Og i rapporten kan vi faktisk til vores store lettelse se, at de danske unge scorer ret højt på ’livs-tilfredshed’. De spiser i reglen også morgenmad hver dag og ser masser af fjernsyn. Præcis som de plejer.
Det er da også for tidligt at sige, om tendensen fører til flere unge med et decideret sygt forhold til mad og vægt. Og vi skal huske, at mennesker altid har været optaget af kroppen som en scene for udsmykning og mode.
Men i dag er kroppen måske i højere grad blevet en slags udsmykning i sig selv. Og vi har god grund til at frygte, at grå-zonen er i gang med at blive udvidet.
Det vil sige, at flere unge udvikler tanker og adfærd, der har paralleller til de psykiske lidelser, der er opstået i takt med samfundsudviklingen.
Forældre skal vise vejen
Det er let at skyde skylden på de sociale medier og modebranchen, som præger de sårbare unge. Men også vi voksne har et ansvar. Når mor ikke kan spise påskefrokosten, fordi hun skal undgå stivelse, gluten og mælk, gør det indtryk på barnet. Når far ikke kan spise en is med guf, fordi han skal undgå fedt og kulhydrater, er det en adfærd, som smitter af.
Vi kan ikke forvente, at de unge udvikler omsorg og kærlighed til egen krop, hvis forældrene ikke viser dem vejen. Det klinger hult, når vi opmuntrende siger til vores børn, at de skal stole på sig selv og være glade for den, de er, imens vi står på badevægten og frustreres over, at vi har taget to kilo på.
For at undgå en stigning i forstyrret spisning og træning må vi hjælpe de unge – og os selv – med at finde livsglæde, nydelse og identitet i en vifte af muligheder. Fedtreduceret mad, lightprodukter og fysisk aktivitet er godt. Men det er et stykke lyst brød med ost, en kage og et hvil på sofaen også.
Mia Beck Lichtenstein er autoriseret psykolog, ph.d. på Psykiatrien i Region Syddanmark. 
Freja Thomsen, Cecilie Hinze og Simone N. Hemmingsen studerer psykologi på Syddansk Universitet. 
Bolette Emborg studerer folkesundhedsvidenskab på Aarhus Universitet




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,8. april 2016,"Men i dag er kroppen måske i højere grad blevet en slags udsmykning i sig selv. Og vi har god grund til at frygte, at grå-zonen er i gang med at blive udvidet."
9432,/debat/2012/08/journalist-let-lade-charmere-interviewofret,Som journalist er det let at lade sig charmere af ’interviewofret’,Kim Kristensen," For læsere af Vogue og/eller Information, vil det ikke være nyt, at et de mest udskældte stykker journalistik i forbindelse med opstanden i Syrien er modemagasinets portræt af landets førstedame, Asma al-Assad.
Samtidig med, at det Arabiske Forår brød ud i 2011, trykte Vogue journalisten Joan Juliet Bucks artikel ’En rose i ørkenen’, hvori Bashar al-Assad og fruen blev beskrevet som vestlige, moderne og fristede af reformer.
Efter kritik af det rosende portræt af præsidentfruen måtte modemagasinet i maj pille det af hjemmesiden med henvisning til, at begivenhederne i Syrien havde gjort det klart, at regimets »prioriteter og værdier er fuldstændig i modstrid med Vogues«.
Men nu har Joan Juliet Buck, som ikke fik fornyet sin kontrakt med Vogue, i artiklen »Fru Assad førte mig bag lyset« forklaret, at hun faktisk i første omgang spurgte modemagasinet, om det måske ikke skulle overveje at vente med artiklen. Svaret lød, at Det Arabisk Forår ikke ville føre til noget, og at der var brug for artiklen til martsnummeret ’power issue’.
Historien har mindst to moraler. Den første morale er selvfølgelig, at journalister aldrig skal lytte redaktøren. (»Vi ønsker ingen politik, slet ingen,« lød det fra Vogues redaktør, da Joan Juliet Buck – der havde skrevet tre forsidehistorier om unge skuespillerinder og én om en supermodel – opfordrede modemagasinet til at sende en politisk journalist til Syrien).
Den anden morale er, at journalister let kan lade sig charmere af ’interviewofret’. Andre gange holder man kritikken tilbage efter den kyniske vurdering, at hvis man skriver noget negativt om vedkommende i dag, er det svært at bruge samme kilde i morgen.
Det sker i ’bag facaden’-fjernsynsudsendelser, i portrætartikler og i de mange biografier, som i disse år skrives om blandt andre politikere.
Man bliver inviteret hjem til politikeren. Ægtefællen tager måske imod i døren, der er bagt kage, og inde i stuen ligger hunden i kurven. Et par Carlsberg kommer på bordet ... og pludselig bliver samtalen meget hyggeligere. Det er en uudtalt aftale, at det her faktisk er en positiv historie.
Det hører dog til sjældenhederne, at den interviewede, ligesom den daværende generaldirektør for DR, Kenneth Plummer, ligefrem prøver at ’bestikke’ en skribent til at holde oplysninger tilbage. Forfatteren Kurt Lassen gik ind på at undlade at skrive om Plummers private affærer i biografien Plummer – summen af kardemommen. Til gengæld kunne han afsløre, at Plummer havde udleveret fortrolige oplysninger om sine modkandidater til jobbet som generaldirektør.
Hvis man ikke skylder den portrætterede noget, er det alt andet lige lettere at løsrive sig fra det billede, vedkommende forsøger at skabe af sig selv. Som John F. Kennedy, der om nogen kendte til mytens politiske kraft, siger i Benjamin C. Bradlees Conversations with Kennedy: »Ofte er sandhedens store fjende ikke løgnen – bevidst, udtænkt, uærlig – men myten – vedvarende, overbevisende og urealistisk.«
Og måske er det netop afstanden mellem den portrætterede og skribenten, der er årsag til, at tidens bedste biografier er skrevet om afdøde mennesker – f.eks. Robert A. Caros mange bind om Lyndon B. Johnson eller Bo Lidegaards om Henrik Kauffmann, Povl Bang Jensen og Jens Otto Krag.
Da jeg selv var med til at skrive en biografi om Lene Espersen (K), hvori hun ikke ønskede at medvirke, var det selv sagt nemt at sikre den rette distance. Men problemet var selvfølgelig, at det nu engang er svært at komme tæt på folk, hvis de ikke selv vil være med. Og umuligt at kende deres inderste tanker – hvis man ellers tillægger dem nogen sandhedsværdi. Til gengæld udtaler den portrætteredes fjender sig gerne (og i hvert fald uden for citat).
Det er imidlertid de færreste af os, der kan leve op til afdøde Hunter S. Thompsons nekrolog over Richard M. Nixon i 1994. Som musikmagasinet Rolling Stones’ journalist havde han dækket Richard M. Nixon siden dennes præsidentvalgkamp i 1968 og konkluderede, at »historien vil bevidne, at jeg sparkede ham gentagne gange, længe inden han gik ned. Jeg bed ham som en gal hund med rabies, hver gang jeg fik chancen, og jeg er stolt af det. Han var et udskud«.
 
Kim Kristensen er journalist ved Informations Christiansborg-redaktion
",9.0,4. august 2012,"Og måske er det netop afstanden mellem den portrætterede og skribenten, der er årsag til, at tidens bedste biografier er skrevet om afdøde mennesker – f.eks. Robert A. Caros mange bind om Lyndon B. Johnson eller Bo Lidegaards om Henrik Kauffmann, Povl Bang Jensen og Jens Otto Krag."
12191,/debat/2011/05/reformationen-demokratiets-mor,Reformationen er demokratiets mor,Hans Meltofte," Debatten om kristendommens betydning for udviklingen af 'vestlige' dyder som humanisme, menneskerettigheder, social ansvarlighed (herunder socialisme) og demokrati kører på uformindsket styrke (se Informations debatsider 23. april, 9. maj, 11. maj og 14. maj).
Selv om jeg er ateist, har jeg længe erkendt, at den ansvarliggørelse af individet, som skete med reformationen, var begyndelsen på hele den succes  på godt og ondt  som netop den protestantiske del af verden har haft.
Her er det vigtigt at skelne mellem den reaktionære kirke og den indflydelse, som protestantismen som sådan har haft på kulturen i Nordeuropa og Nordamerika. Her har det været afgørende, at det i protestantismen er dig selv, der er ansvarlig direkte overfor Gud  ikke via skrifte til en præst eller med kleresiet som formidler mellem folk og gud.
Det er det, Naser Khader har beskrevet så tankevækkende som protestantisk skyldfølelse:
Vi er direkte ansvarlige overfor Gud  selv i vores tanker er vi ansvarlige for  uanset om vores synder bliver opdaget eller ej!
Stor ansvarsfølelse
Det står i skærende kontrast til stort set hele resten af verden, hvor man generelt ikke føler ansvar over for andet end sin familie, klan eller stamme, og hvor ære er afgørende, og skam står i stedet for skyld  hvis din ugerning vel at mærke bliver opdaget.
Resultatet er, at vi inden for den puritanske protestantiske kulturkreds føler ansvar over for alt lige fra handikappede over lidende mennesker i Afrika til forureningen af verdenshavene og atmosfæren.
Det er således temmelig klart, at de forholdsvis hæderlige og korruptionsfrie demokratier i den protestantiske del af verden bygger på kristne værdier. Sådanne samfund findes nemlig stort set ikke andre steder.
Man kan måske hævde, at demokratiet er udviklet på trods af kirken, men det er langtfra det samme som at frasige sig sin kristne kultur.
Ingen firkantede regler
Jeg ser reformationen som en fundamentalistisk revolution med hundredårs krig i Europa, der førte kristendommen tilbage til rødderne: I modsætning til lovreligionerne har vi sølle ti bud som et levn helt tilbage fra Det Gamle Testamente.
I alle livets andre forhold må man selv træffe de rigtige moralske valg. Jesus gav blot en række eksempler på rigtige og forkerte valg. Resten må man selv finde ud af. Der er ingen firkantede regler: Hvad der er rigtigt i én situation, kan være forkert i en anden.
Det, at det blev overladt til den enkelte at træffe de rigtige valg, blev starten på en selvstændiggørelse af individet og dermed uortodoks tænkning, som først førte til oplysningstiden, så til menneskerettigheder og slaveriets afskaffelse, dernæst til rimelig behandling af andre skabninger såsom husdyr, og i de sidste hundrede år til ansvar for naturen og miljøet. Også her halter de katolske lande samt resten af verden langt bagefter  og vi andre er på visse områder ved at falde tilbage til tidligere tiders barbari.
Beslutningsdygtighed
Denne ansvarliggørelse af den enkelte har også som resultat, at vi i vores del af verden er bemyndigede til  og forventes  at tage initiativer og træffe beslutninger på alle niveauer  f.eks. arbejdspladserne. Vi skal ikke have alle beslutninger og initiativer godkendt af overordnede hele vejen op gennem hierarkiet som i stort set hele resten af verden. Det er en meget væsentlig drivkraft bag vores store succes.
Den samme udvikling er godt på vej i resten af verden, hvor mange higer efter den samme personlige frihed og de menneskerettigheder, som vi har nydt godt af i mange år. I en globaliseret verden er det kun et spørgsmål om tid, inden det sker, selv om det kommer til at tage længere tid nogen steder end andre.
Kristendommens betydning for alt dette vil venstreorienterede, som jeg ellers regner mig selv for at være, ikke acceptere. Årsagen er, at det lugter langt væk af nationalkonservatisme og Dansk Folkeparti.
Men herved 'forærer' de venstreorienterede endnu engang en vindersag til de højreorienterede, for de fleste mennesker har givetvis en oplevelse af, at kristendommen er et vigtigt fundament for vores kultur ... altså begår venstrefløjen endnu et selvmål!
Hertil kommer dog, at al den ansvarlighed øjensynligt ikke rækker til at klare de vidtrækkende problemer, som det moderne samfund har medført for klodens økosystemer og klima. Her står menneskets iboende grådighed  vi vil hele tiden have mere og mere  i vejen for en løsning af problemerne. Det har 500 års puritansk protestantisk kultur ikke formået at lave om på.
Hans Meltofte er biolog, dr.scient. og aktiv i en række natur- og miljøorganisationer




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",108.0,16. maj 2011,"Denne ansvarliggørelse af den enkelte har også som resultat, at vi i vores del af verden er bemyndigede til  og forventes  at tage initiativer og træffe beslutninger på alle niveauer  f.eks. arbejdspladserne. Vi skal ikke have alle beslutninger og initiativer godkendt af overordnede hele vejen op gennem hierarkiet som i stort set hele resten af verden. Det er en meget væsentlig drivkraft bag vores store succes."
7593,/debat/2013/04/cykelsportens-store-tavshedssammensvaergelse,Cykelsportens store tavshedssammensværgelse,Lasse Jensen," De syv dødssynder er hovmod, griskhed, utugt, misundelse, frådseri, vrede og dovenskab. Dødssynderne tolkes som menneskets principielle oprør mod Gud, men er først og fremmest menneskelige tilbøjeligheder, der kan ødelægge forholdet til andre. Forleden læste jeg bogen The Seven Deadly Sins, skrevet af den anerkendte irske journalist David Walsh. Den handler om hovmod, griskhed, misundelse, meget om vrede og om dovenskab – journalistisk dovenskab.
David Walsh er verdenskendt sportsjournalist, og i en årrække har han arbejdet for The Sunday Times. Bogen handler om hans ofte ensomme kamp for at afsløre cykelrytteren Lance Armstrongs systematiske brug af doping og bogens titel refererer i al sin gribende enkelthed til de syv gange, cykelrytteren fra Texas vandt Tour de France. Syv dødssynder, der først blev afsløret syv år efter den syvende sejr.
Walsh er – bl.a. af BT’s chefredaktør Olav Skaaning Andersen – blevet hyldet som manden, der fældede Armstrong. Formelt og praktisk var det USA’s føderale antidopingmyndighed USADA, der endegyldigt afslørede historiens største sportsfalskneri, men Walsh’s fremskaffede gennem 13 år en stor del af de beviser, der dannede det billede, som USADA endeligt fremkaldte: Billedet af systematisk doping af en dominerende, stærk personlighed, der sammen med sin sportsdirektør Johan Bruyneel, den italienske dopinglæge Ferrari, et benhårdt hold af advokater og stenrige investorer i en årrække konsekvent løj og bedrog offentligheden og brutalt forfulgte alle dem, der blot antydede, at der var ugler i mosen. Eller rettere epo i blodet.
Hovedmålet for denne gruppes angreb var David Walsh, der allerede i 1999 højlydt i Sunday Times nægtede at deltage i det journalistiske heppekor, der hyldede Lance Armstrong, da han sensationelt vandt sin første tour-sejr efter at have sejret i kampen mod en meget farlig kræftsygdom. Walsh mere end antydede – og bakkede det op med slagkraftige argumenter – at Armstrongs sejr ikke bare skyldtes mandens fysik, men også en kunstigt fremkaldt kemi.
Walsh forfulgte de følgende år sagen med fanatisk stædighed. Hans kone fortæller, at hun i årevis levede sammen med to mænd – den ene var ægtemanden, den anden Lance Armstrong. Langsomt fandt Walsh det ene øjenvidne og dokument efter det andet. Det resulterede på et tidspunkt i, at Lance Armstrong med de absurde britiske injurielove i hånden plukkede Sunday Times for næsten ti millioner kroner, samtidig med at en fransk domstol hånligt afviste Armstrongs tilsvarende sagsanlæg. Mest uhyggeligt er måske Walsh’s stilfærdige beskrivelse af, hvordan der opstod et tomrum mellem ham og de hundreder af andre journalister, der dækkede Touren. De undgik ham, nægtede ham plads i den bil, som han i årevis havde delt med dem. Hvis man blev set med Walsh, ville man brutalt blive nægtet adgang til den magtfulde texaner og hans hold, US Postal. Ikke flere nyheder, ingen interviews. Kold luft. Walsh var klemt mellem cykelsportens to indbyrdes afhængige mafiaer – cykelrytternes og journalisternes. Kun nogle få journalister hjalp ham – herunder de to danske Lars Werge fra Ekstra Bladet og Olav Skaaning, dengang DR. Mafiaens grundlov er Omérta – total tavshed. Og Walsh beskriver også – uden bitterhed, men med begrundet vrede – hvordan cykelsportens organisationer, ikke mindst den internationale cykelunion, UCI, deltog i den store tavshedssammensværgelse.
Armstrong har mistet alle syv tour-titler, men han mangler stadig at fortælle hele sandheden, mener Walsh. Det internationale cykel- og journalistbroderskab gør sig klar til Giro d’Italia lige om lidt og Touren til sommer. En af de få internationale journalister, der har fulgt David Walsh solidarisk hele vejen, er Paul Kimmage. Og han er begyndt at stille ubehagelige spørgsmål om tidens store cykelnavn Sir Bradley Wiggins og hans hold Team Sky.
I begge broderskaber er der både blandt journalister og cykelhold folk med viden om og erfaring med doping (jeg nævner bare Rolf Sørensen og Bjarne Riis). Spørgsmålet er, om Omértaen stadig gælder. Man kan frygte det værste og håbe det bedste.
	 
Lasse Jensen er mediejournalist og vært på P1-programmet ’Mennesker og Medier’.
",7.0,1. maj 2013,"David Walsh er verdenskendt sportsjournalist, og i en årrække har han arbejdet for The Sunday Times. Bogen handler om hans ofte ensomme kamp for at afsløre cykelrytteren Lance Armstrongs systematiske brug af doping og bogens titel refererer i al sin gribende enkelthed til de syv gange, cykelrytteren fra Texas vandt Tour de France. Syv dødssynder, der først blev afsløret syv år efter den syvende sejr."
6578,/debat/leder/2013/09/laeren-dommen-charles-taylor,Læren fra dommen over Charles Taylor,Martin Burcharth," 
	Et nyt kapitel i folkerettens historie blev skrevet i går, da Charles Taylor, den tidligere præsident for den vestafrikanske nation Liberia, tabte en appelsag ved den særlige krigsforbryderdomstol for Sierra Leone. I 2012 blev Taylor idømt 50 års fængsel for at have understøttet og stået i ledtog med oprørsgruppen Revolutionary United Group, som begik et utal af krigsforbrydelser under borgerkrigen i Sierra Leone 1991-2002, hvor mindst 50.000 mennesker mistede livet.

	Det er første gang siden Anden Verdenskrig, at et tidligere statsoveroverhoved er blevet fundet skyldig i krigsforbrydelser og sendt i fængsel. Taylor, 65, skal efter alt at dømme afsone sin livstidsstraf i Storbritannien.

	At Charles Taylor er det første statsoverhoved dømt for krigsforbrydelser i over 60 år, er i sig selv bemærkelsesværdigt. Det bekræfter nemlig, at ikke kun sejrherrerne – som det skete efter Anden Verdenskrig – kan benytte sig at retten til at retsforfølge taberne af en krig for forbrydelser, som er i strid med Genéve-konventionerne (hvilket de allierede som bekendt gjorde i 1940’erne mod højtstående politikere og officerer i Japan og Tyskland). Det bekræfter også, at det internationale samfund har gjort store fremskridt i sine bestræbelser på at håndhæve krigskonventionerne.

	I de seneste 20 år er der blevet etableret en række krigsforbrydertribunaler for konflikter som den i det tidligere Jugoslavien, folkemordet i Rwanda såvel som borgerkrigen i Sierra Leone. Det drejer sig om ad hoc-domstole, hvis arbejde er tidsbegrænset. På længere sigt er det meningen, at Den Internationale Straffedomstol (ICC) overtager det overordnede ansvar for at retsforfølge personer mistænkt for krigsforbrydelser.

	For ICC er det en ordentlig mundfuld at gabe over. Alene nyhedsstrømmen i de seneste par dage illustrerer, hvor problematisk det kan være, når Sikkerhedsrådet giver ICC grønt lys til at retsforfølge siddende statsoverhoveder.

	Sudans præsident, Omar al-Bashir, er efterlyst af domstolen for krigsforbrydelser i Darfur-regionen. Han agter at rejse til FN’s generalforsamling i New York. Vil de amerikanske myndigheder arrestere ham og dermed skabe politisk ustabilitet i Sudan, der har været plaget af et væld af borgerkrige? I Kenya er den nyvalgte præsident, Uruhu Kenyatta, premierministeren samt fire andre politikere sigtet af ICC for at have beordret voldsudøvelse mod politiske modstandere ved valget i 2008. Flere tusinde skal være blevet dræbt. Kenyatta og de fem andre tiltalte har overraskende samarbejdet med ICC, men da terroranslaget mod Westgate-komplekset i Nairobi begyndte sidste weekend, befandt landets premierminister sig i Haag. Han fik af domstolen bevilgetto ugers orlov til at vende hjem og klare udfordringerne.

	Det er her, realpolitik og ofrenes krav om retfærdighed kolliderer. Skal og bør domstolen tage hensyn til den politiske ustabilitet, der uvægerligt opstår, når den retsforfølger siddende politikere?

	Selvfølgelig skal den det. Verden er ikke perfekt. At det internationale straffesystem, som er under opbygning, ikke altid lader retfærdigheden ske fyldest og derfor må se gennem fingre med, at nogle slipper (især de store og indflydelsesrige aktører på den internationale scene), mens andre (de mindre nationer og især i Afrika) bliver stillet for retten, betyder ikke nødvendigvis, at bestræbelserne på at håndhæve krigskonventionerne vil ende med at blive et dybt uretfærdigt og politisk destabiliserende projekt. Det er, som man siger på engelsk, »a work in progress«. Man lærer henad vejen.Det er lige præcis læren, man kan tage med sig hjem fra den aktuelle strid om, hvilke retsnorme, domstolene skal anvende til at dømme højtstående politikere og militærpersoner mistænkt for krigsforbrydelser.Som det fremgår inde i avisen fandt Sierra Leone-domstolen Jugoslavien-domstolens begrundelse for at frifinde en tidligere serbisk hærchef irrelevant i sagen mod Charles Taylor. Det vil nogle gøre indsigelser imod, mens andre – som den danske dommer Frederik Harhoff – vil føle sig bekræftet. Men retsnormer har altid udviklet sig i kraft af debat og praksis. Vejen til retfærdighed er brolagt med hindringer. Det afgørende er at nærme sig den.
",0.0,27. september 2013,"	Et nyt kapitel i folkerettens historie blev skrevet i går, da Charles Taylor, den tidligere præsident for den vestafrikanske nation Liberia, tabte en appelsag ved den særlige krigsforbryderdomstol for Sierra Leone. I 2012 blev Taylor idømt 50 års fængsel for at have understøttet og stået i ledtog med oprørsgruppen Revolutionary United Group, som begik et utal af krigsforbrydelser under borgerkrigen i Sierra Leone 1991-2002, hvor mindst 50.000 mennesker mistede livet."
7229,/debat/2013/06/syriens-kollaps,Syriens kollaps,Andreas Lunn," 
	Det er en besynderlig følelse at bo og opholde sig i et krigshærget land. En manifesteret følelse af psykisk og fysisk pres, der uundgåeligt påvirker dit forhold til dine omgivelser og relationer. Der dannes et konstant behov for at undslippe den armod og fortvivlelse, du dagligt er vidne til og er en del af, men som ikke nødvendigvis kan undslippes. Eller som du vil undslippe. For der opstår samtidig et skæbnefællesskab med landet. Et særligt tilhørsforhold til kulturen, konflikten og de mennesker, man kender, der dagligt kæmper for overlevelse i en konflikt, der indtil videre har kostet 90.000 mennesker livet og har drevet flere millioner mennesker på flugt.

	Derfor har det også været et paradoksalt syn at følge en af de blodigste og mest brutale konflikter i Mellemøsten gennem dansk og international presse. I forsøget på at portrættere en brutal og hensynsløs diktator har medierne slugt en splittet oppositions udmeldinger og rapporter med demokratisk naivitet. Men begge sider af konflikten har en prekær, veludviklet sans for at lyve, så det driver. Samtidig med at journalister i store træk har været forment adgang til Syrien, har dette ikke givet journalister andre muligheder end at bygge deres artikler på mildest talt unuancerede kilder, hvorfor dækningen har været som Platons hulelignelse; kun en skygge af virkeligheden.Virkeligheden er, at mens krisen i Syrien eskalerede til en borgerkrig og udviklede sig til et regulært blodbad, har internationale aktører som USA og EU været praktisk talt irrelevante.

	På gaderne i Homs og Damaskus er man af den opfattelse, at hvis ikke du hjælper oppositionen med at vinde konflikten, så er du ikke tilstede. Og her har Vesten fejlet eklatant. Mens EU har debatteret internt om at bevæbne oprørerne, har de ekstreme oprørere bevæbnet sig selv. Mens Vesten debatterede, om man skulle fjerne Assad fra magten, gav Rusland og Iran ham livline nok til at beholde den. Og mens EU forsøgte at formulere en politik og strategi, ændrede forholdene sig på jorden til at overflødiggøre disse.

	En regional bombe

	Alt imens kæmper Bashar al-Assad indædt videre. Assad har kontrol over 50.000 veltrænede og ekstremt loyale soldater under kommando af hans brutale lillebror Maher. Og et endnu større antal, men dog mindre loyale styrker låst inde i Syriens barakker. Han bliver støttet finansielt af Rusland og med våben og rådgivning fra Iran. Assad kan næsten med sikkerhed ikke vinde krigen, men han er helvedes langt fra at tabe den. I dag er Syrien skueplads for en af de største humanitære katastrofe siden den kolde krigs afslutning. Og den farligste i dens regionale dimension. Et delt Syrien vil ikke kun risikere at få Israel til at intervenere massivt ved Golan, det risikerer samtidig at destabilisere Libanon, der er skrøbeligt langs lignede sekteriske linjer som Syrien. Olierige shia-Irak, der i forvejen knapt kan holde sammen på sig selv, vil opleve en yderligere destabilisering og fattige Jordan med dets knappe ressourcer vil blive overløbet af flygtninge.

	Narrativt blev til virkelighed

	Da konflikten i Syrien begyndte, var det ikke en sekterisk konflikt. Det var en økonomisk protestbevægelse fra en ungdom, der ikke blot var udeladt fra politisk indflydelse, men oplevede, at en stigende korruption gjorde social og økonomisk opstigning umulig. Det var derfor med ønsket om økonomiske reformer, at folk gik på gaden og blev mødt af tomme løfter og skarpladte geværer fra et regime, der konsekvent har valgt den forkerte og blodige udvej.

	I realiteten var meget få af de oprindelige demonstranter religiøse i deres udtryk. Men med Assad-regimets voldelige tilgang til konflikten, skubbede man fredelige demonstranter i armene på sunnimuslimske jihadister og åbnede dermed for en sekterisk borgerkrig.

	Det sekteriske element er den virkelige katastrofe, fordi den radikaliserede oprørsbevægelse støder ikke blot de religiøse minoriteter tilbage i armene på regimet, det er samtidig en trussel mod de moderate sunnitter og en senere fred i landet. For efter Assads fald skal man værne sig mod en ny borgerkrig mellem moderate og ekstremister.

	At styrets narrativ om de blodige terrorbander har overvundet sig selv og er blevet virkelighed er blot endnu et tvist til konflikten. Men det betyder, at det ikke længere er en kamp mellem ondt og godt. Om end regimet bærer en stor del af skylden for overgreb i Syrien bærer den langtfra hele skylden. Og har heller ikke hele skylden for fremtiden.

	Desværre har hævnakter og forbrydelser fået momentum, og alt for mange rebeller har fået et dårligt rygte som følge af bestialske mord og krænkelser af enhver humanitet. Flere kidnapninger og mord, der intet har med konflikten at gøre, bliver udført som en løbende pointtavle, og man kan frygte, at krigen først stopper, når den sidste mand står. Alt imens bliver den almindelige syrer fremmedgjort fra begge sider og står tilbage med et simpelt ønske: at der kommer en ende på konflikten.

	Passivitet er også politik

	Syriens humanitære katastrofe er ikke bare hjerteskærende, den risikerer også at medføre et farvel til lov og orden i hele regionen. For Syriens børn efterlader konflikten ar, som kommer til at vare en livstid, hvilket vil skabe yderligere radikaliseringsprocesser til fremtidige konflikter. At gribe ind er den lektie vi burde havde lært fra krigene i Eksjugoslavien og Rwanda.

	Men det er ikke grund nok for EU og USA, der ikke mener, at menneskeliv er nok til at indtræde militært. De er med rette forsigtige med lektien fra Irak og Afghanistan skarpt i erindringen. Med det sekteriske kaos, Assad har påbegyndt, og som sikkert vil blive hans skæbne, holder Vesten sig langt væk. Regeringsledere i Europa og specielt i USA blev valgt til at vinde økonomiske kampe indenrigspolitisk – ikke indlede nye krige i Mellemøsten. Hertil er erindringen og krigsleden for tydelig i den amerikanske befolkning.

	Men at gøre intet er også en politik. Og det er her kæden muligvis hopper af. For Vesten vil blive involveret før eller senere. Hvis ikke for humanitære årsager, så fordi et disintegreret Syrien går imod alle de interesser USA – og Danmark for den sags skyld – har forsøgt at opbygge mere eller mindre elegant og vellykket: at bekæmpe terrorisme, sikre energiudbuddet, hæmme spredningen af masseødelæggelsesvåben og regional stabilitet, Syriens disintegration truer dem alle. Det er muligt, at hverken EU eller Obama vil involvere sig i Syrien, men Syrien kommer efter dem.

	Det mindst ringe valg

	For Syrien brænder ikke selv ud. Der skal handles. At bevæbne de moderate oprørere med våben er et dårligt valg, men det er det mindst dårlige valg. Indtil videre har strategien været at hjælpe oprørerne lidt. Men det er muligvis det værste valg, fordi det muliggør, at Assad kan blive siddende på magten, mens ekstremister på begge side kommer til at dominere slagmarken. Når udenrigsminister Søvndal (SF) afviser at støtte de moderate oprørere med våben, sker det på grund af frygten for en yderligere eskalering af konflikten og i lyset af håbet om en politisk løsning.

	En alt andet lige sympatisk og forståelig tilgang fra en SF-minister, der unægteligt vil undgå at efterleve VK-regeringens fejltagelser. Men Assad har udspillet sin legitime rolle som forhandlingspartner.

	Hverken i Syrien eller i Vesten er der tiltro til, at Assad kan eller vil levere politisk. I så fald ville han for længst have indfriet blot et minimum af de reformer, han havde bebudet.

	Men hvem er det så, man skal forhandle med? Kapper man hovedet af regimet, står en ny Assad klar i kulissen. Argumentet om at hvis man bevæbner oprørerne, eskalerer man blot konflikten, holder heller ikke.

	Våben vil uden tvivl intensivere konflikten på den korte bane, men det er blot at kigge på det stigende dødstal for at konstatere, at Syrien står i flammer og eskaleringen allerede har fundet sted.

Andreas Lunn er MA i International Relations og skriver p.t. speciale om civil-militære relationer i Syrien på Institut for Statskundskab, KU. Han har boet i Syrien tidligere i konflikten




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",58.0,24. juni 2013,"	Derfor har det også været et paradoksalt syn at følge en af de blodigste og mest brutale konflikter i Mellemøsten gennem dansk og international presse. I forsøget på at portrættere en brutal og hensynsløs diktator har medierne slugt en splittet oppositions udmeldinger og rapporter med demokratisk naivitet. Men begge sider af konflikten har en prekær, veludviklet sans for at lyve, så det driver. Samtidig med at journalister i store træk har været forment adgang til Syrien, har dette ikke givet journalister andre muligheder end at bygge deres artikler på mildest talt unuancerede kilder, hvorfor dækningen har været som Platons hulelignelse; kun en skygge af virkeligheden.Virkeligheden er, at mens krisen i Syrien eskalerede til en borgerkrig og udviklede sig til et regulært blodbad, har internationale aktører som USA og EU været praktisk talt irrelevante."
5560,/debat/2014/02/laeserbreve-2,Læserbreve,," 
	Stop bistand til Uganda

Hans Kristian Skibby, Dansk Folkeparti

	Udviklingsministeren bør med øjeblikkelig virkning stoppe alle donationer til Uganda, efter at landets præsident Yoweri Museveni har underskrevet en ny antihomolov og en såkaldt anti-pornografilov.

	Præsident Museveni kvitterer tilmed ved at sige, at »vi da bare kan skride med alle vore penge« – det behøver han ikke sige to gange.

	Der er mange gode ting at bruge penge på her på jordkloden. At støtte indførsel af fængselsstraffe på livstid for homoseksualitet og give lange fængselsstraffe til dem, der forbryder sig mod kravet om at anmelde homoseksuelle til myndighederne, er bare ikke en af dem. Det er så langt ude, at vi naturligvis straks bør stoppe de danske bidrag til Uganda.

	Når Præsident Museveni forbyder nederdele, bastskørter, tætsiddende toppe og indfører fængselsstraf til alle, som i regeringens øjne fremprovokerer såkaldt seksuel ophidselse, gør det bestemt ikke sagen bedre.

	Vi støtter jo netop op om demokratiskabende tiltag, men her er der tale om alvorlige angreb på basale frihedsrettigheder.

	Pensionister fratages tillæg

Bente Pedersen, Jægerspris

	I udsendelsen på DR1 ’Ring til regeringen’ den 24. februar stiller en lytter finansminister Bjarne Corydon (S) et spørgsmål om, hvorfor man får mindre i pension – altså mister invalidetillægget – når man som førtidspensionist fylder 65 år.

	Ministeren kunne imidlertid ikke svare. Han burde have sat sig ind i de overordnede love og regler – eller i det mindste stille lytterne i udsigt, at han ville vende tilbage med et svar.

	Det nævnte spørgsmål har været oppe at vende mange gange inden for de seneste år. Bare fordi man bliver folkepensionist, bliver man ikke rask af den grund, og det giver derfor ikke mening at fjerne invalidetillægget ved pensionsalderen. Som kroniker har man stadig smerterne, og når man mister et månedligt tilskud, bliver tilværelsen i hvert fald ikke nemmere.

	Vi, der nu er førtidspensionister, bør kunne fortsætte med samme pension, vi får nu, i stedet for at få den beskåret, når vi fylder 65 år. Vi har fortsat de samme udgifter til medicin med videre. Vi har jo fået bevilget førtidspension, fordi vi ikke er i stand til at medvirke på arbejdsmarkedet.

	Mærkat er vildledende

Finn Schousboe, Jægerspris

	Fødevarestyrelsens lange vejledning om brugen af nøglehulsmærket er en kvalitetsdeklarering af fødevarer, der overhovedet ikke beskæftiger sig med en fødevares indhold af skadelige stoffer – herunder også egentlige giftstoffer.

	I Information den 25. februar ses en annonce fra Irma, der blandt andet indeholder et tilbud på laksefileter. Produktet er mærket med nøglehulsmærket. På Irmas hjemmeside kan man se en nøjere deklaration, der fortæller, at denne laks er opdrættet i et norsk havbrug – altså er det en såkaldt burlaks.

	I en dokumentarudsendelse den 20. februar på DR2 kunne man overvære, hvilke mængder af kemiske stoffer – herunder farlige giftstoffer – der hældes i hovedet på laksene i de overfyldte fiskebure.

	Kritikerne af denne form for fiskeopdræt konkluderede, at burlaks er det mest giftige produkt af alle de produkter, der findes i fødevareforretningernes montrer – det er hele fem gange mere giftigt end det næstgiftigste produkt.

	Det er interessant nok dog alligevel i overensstemmelse med Fødevarestyrelsens regler at forsyne disse giftige laks med nøglehulsmærket.

	Lavere løn er ikke en løsning

Katrine Evelyn Jensen, Hadsund

	Erik Ørsted Schultz svarer den 22. februar på mit læserbrev, at jeg muligvis kan have ret i, at lave lønninger er vejen frem.

	Schultz må have misforstået mig, for mit læserbrev fra den 20. februar handler om, at lave lønninger ikke er en løsning. Venstres forslag om at sænke lønnen vil skabe ringere velfærd, og det kan derfor aldrig være en løsning.

	Behov for flere læger i 1813

Lene Kaspersen, Regionsrådet i Hovedstaden for Konservative

	Flemming Pless (S) skriver i et læserbrev den 25. februar, at jeg vil have læger frem for sygeplejersker ansat i 1813-tjenesten. Han skyder ønsket ned på baggrund af, at der allerede er læger i 1813-tjenesten, og at de blot er assisteret af sygeplejersker.

	Jeg håber dog på, at ansættelse af flere læger får højere prioritet i fremtiden. Det er ikke en kritik af sygeplejersken, som sidder på en uriaspost, fordi de skal træffe afgørelser, som kun lægerne er uddannet til at tage. Flemming Pless skriver, at lægerne er støttet af sygeplejersker – men det er jo lige omvendt.

	Hvis Flemming Pless mener, at sygeplejersker kan varetage lægernes opgaver – hvorfor uddanner vi så læger?




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,27. februar 2014,"Hans Kristian Skibby, Dansk Folkeparti"
6005,/debat/2013/12/naa-gaar-nok-koebebarn,"Nå, der går nok et købebarn",Christina B. Larsen," 
	Jeg er adoptivmor til en pige fra Etiopien. Nu har jeg fået nok. Ikke mindst på mit treårige barns vegne. Jeg skriver især til jer, Maja Lee Langvad og Malin Schmidt, fordi I stod bag den seneste adoptionsartikel (Information, den 10. december). Endnu en artikel med generaliseringer og forudsigelser om min families følelsesliv.

	Mit opråb er dog også til jer, der skriver den samme type enøjede artikler i blandt andet Politiken, dig, Katrine W. Kjærs, som bag dit kamera forblev tilskuer til Mashos families sammenbrud, og ikke mindst til alle jer, der efterfølgende har fyldt Facebook, middagsselskaber og netaviser med jeres ytringer og antagelser om adoption.

	Hensigten med dette indlæg er på ingen måde at anfægte, at adoptionsområdet har bidraget med nogle triste aktuelle sager; at området bør undersøges og reguleres; at verdens goder kunne fordeles anderledes; eller at adopterede har oplevet et helt unikt tab og har behov for et stort tilknytningsarbejde.

	Mit ærinde er heller ikke at sætte spørgsmålstegn ved Majas Lee Langvads frustrationer eller måden at bearbejde dem på.

	Men det gør mig indigneret og ked af det, at I, Maja og Malin, tillader jer at gøre Majas oplevelser af ensomhed, påtvungen taknemmelighed og vrede til alle adopterede børns historie. Med få linjer har I generaliseret Majas kommende bog til at gælde alle i en bestemt gruppe i samfundet.

	Til at være fortællingen om mit barns fortid, fremtid, motivation og følelser. Det er en fornærmelse mod mine og en stor del af mine medadoptanters forældreevner. Mod mine og min mands evner til at tale med vores barn og arbejde med tilknytning, traumer, håb og identitet. I er med til alt for skarpt at definere, hvad læserne kan mene om mit barn og min i øvrigt meget synlige familieform. Dermed er I indirekte med til at forme de muligheder, mit barn har for at leve en anden historie end Majas. Paradoksalt i øvrigt, fordi Maja netop er så vred over at være blevet »påtvunget« en bestemt identitet.

	Godt klædt på

	Adoptionsområdet er ikke længere, som da Maja Lee Langvad blev sat af flyet i Kastrup.

	I dag henter man altså ikke sit barn i lufthavnen, men oftest – og heldigvis for det – tilbringer man mange uger i afgiverlandet. Man klædes på med kurser og litteratur, og i dag ved forældrene langt mere om tilknytning, omsorgssvigt og kropsterapi. Der er også langt flere familieformer og hudfarver på villavejen og i børnehaven, end da Maja var barn. Og der findes kompetent vejledning på området. Alt det udelader artiklen fra den 10. december.

	Hvorfor har der i denne strøm af adoptionskritiske medieindslag ikke været interesse for vejledningen hos terapeuter og psykologer, der har specialviden om adoptivfamilier? Den medvirker ellers til, at mange familier føler sig godt klædt på til at rumme netop den angst og de tab, vores børn tumler med. Familier med almindelige glædesfyldte liv med legeaftaler, bilferier, forsvundne vanter og pasning hos morfar.

	Jeg ved, der desværre er en Masho og en Amy. Men de færreste adopterede er narret fra ulykkelige forældre af griske agenter. De er i stedet blev efterladt på en trappesten den dag, de blev født. Bl.a. fordi Etiopien også er et samfund med ofte meget konservative holdninger til graviditet uden for ægteskab.

	Helt særligt og helt almindeligt

	Mange etiopiske børns største potentielle traume er måske den ensidige mediedækning og generalisering, der har været på området.

	De er små mennesker, der vokser op en dag og møder en omverden, der nu ikke kan frigøre sig fra tanken om, at alle etiopiske børn er tyvstjålne, købte, vrede og utilpassede samt pressede ud i taknemmelighedsgæld.

	Taknemmelighedsrelationen – og forstillelsen – mellem børn og forældre, som Maja Lee Langvad refererer til, er i øvrigt ikke unik for adopterede. Den florerer i mange familier: ’Jeg kunne have valgt at få en abort!’, ’Vi bliver sammen for børnenes skyld!’, og hvad med: ’Du skal ære din far og mor’? Måske er fællesskabet med ikkeadopterede større, end Maja Lee Langvad tror?

	Som adoptivforældre færdes vi ofte i grænselandet mellem det helt særlige og det ganske almindelige.

	Vi ved, at vores barns historie er helt særlig, og vi ønsker samtidig, at barnet kan få lov at spejle sig i det almenmenneskelige. Det særlige og almindelige, som er hendes og vores historie. Vi bilder os ikke ind, at hun altid er vores. Men hun får mulighed for at være det. Hvilket føles sværere, når offentligheden konstant lurer på, om vi opfylder dommedagsprofetierne. Det er som en dødvægt af negative forventninger oveni alt det, som vi da godt ved er svært.

	Belæres jeg om, at »børn bare er så fleksible«, eller »det er hun da for længst kommet sig over«, er jeg den adopteredes beskyttende mor, der beretter om kroppen, som husker, og om den iboende længsel.

	Omvendt er jeg på vagt, når omverdenen leder efter særlige tegn på, at min datter har tilbragt sine første syv måneder på et børnehjem og vil gøre den tid til altings årsag og begrænsning i vores daglige samliv. Jeg glædes, når børnehavens dygtige voksne har øje for den treåriges almindelige handlinger frem for kun adoptivbarnets. Når de bare ser et barn, der både er almindeligt og særligt.

	Traumatiseret eller bare tre år

	På et uddannelsessted var jeg engang til foredrag med en velmenende underviser. Fokus var at klæde ansatte i institutioner på til kontakten med adoptivfamilier – ikke adopterede, der havde det svært, men adoptivfamilier defineret som en gruppe, der de facto har det svært. Tænk, hvis man anlagde samme stigmatiserende og kategoriserende tilgang til samtlige skilsmissefamilier eller donorbørn.

	Undervejs i foredraget fik jeg den fornemmelse, at en række pædagoger nu var klar til gå hjem til deres børnehaver og behandle adopterede med tilhørende familier som rådne æg i stedet for at give børnene den støtte netop de havde brug. Ved min side sad en sukkende sygeplejestuderende med mørk hud:

	»Min fætter og jeg er adopterede,« sagde hun.

	»Jeg kan ikke genkende det. Du gør os sygelige!«

	Foredragsholderen ville ikke tage imod kommentaren.

	Tvivlen om, hvorvidt det er den hysteriske treårige eller den forladte adopterede, der smider sin tallerken på gulvet, kommer ofte. Vil hun en dag råbe, at hun hader os, fordi hun er adopteret, eller fordi hun er teenager? Det vil hun sikkert. Måske hun vil rejse til Etiopien og være stolt af at være både dansk og afrikansk. Og være i stand til at rumme at vi er de taknemmelige.

	Tvivlen er et vilkår. Det er vores synlighed som netop adoptivfamilie også. Især hvis det gulv, den treårige smider sig på, er gulvet ved chokoladen i Netto. Så er det, jeg har lyst til at stille mig op i indkøbsvognen og råbe:

	»Jeg har fod på det her. Og nej, jeg har ikke købt hende. Hun har det skide godt for det meste. Hun er et helt almindeligt adopteret barn, der elsker sin børnehave!«

	Den lyst har mange forældre nok, hvis unger får et hysterisk anfald i fuld offentlighed. Forskellen er bare, at jeg er sikker på, at de andre kunder har set udsendelsen om Masho og læst aviserne.

	 

Christina B. Larsen er adoptivmor, uddannet lærer og journalist og arbejder som freelancer i den socialpædagogiske og den kommunikative branche




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,19. december 2013,	Traumatiseret eller bare tre år
8907,/debat/2012/10/arbejdsloeshed-inkluderet-eksklusion,Arbejdsløshed som inkluderet eksklusion,Eskil Andreas Halberg," Samfundet har brug for de arbejdsløse. Arbejdsløse holder priserne på arbejdskraft i ro og skaber social usikkerhed. Arbejdsløses forståelige råben og skrigen efter arbejde skaber usikkerhed for de mennesker, der har et arbejde. Dette gør, at folk i arbejde har sværere ved at gå op til chefen og kræve ordentlige arbejdsforhold. Folk er bange for at blive fyret, når der er mange arbejdsløse.
Denne sociale og økonomiske situation understøtter den nuværende regering med deres arbejdsudbudspolitik. Men problemet er mere grundlæggende.
Et samfund som vores opretholdes af forskellen mellem folk på og udenfor arbejdsmarkedet. Samfundet producerer nemlig arbejdsløse. Mennesker, hvis evner der ikke er brug for, og hvis kroppe er overflødige. Menneskeligt skrald med andre ord.
Slut med fuld beskæftigelse
En forestilling om et samfund, hvor alle skal arbejde, og ingen lever af andre menneskers penge, er derfor utænkeligt i dag. Derfor er alle de politiske partiers forestillinger om, at alle bør arbejde, illusoriske.
Arbejdsløshed er ikke noget midlertidigt, en samfundsmæssig defekt, som skal genoprettes. Det er en fundamental struktur i det kapitalistiske samfund. Effektivisering, digitalisering, vækst, automatisering og udviklingen gør det utænkeligt at have et samfund med fuld beskæftigelse. Det er hyklerisk på den ene side at ville af med arbejdsløsheden, men samtidig på den anden side ikke ville forandre samfundet fundamentalt.
Enhedslistens krav om jobgaranti er derfor enten radikalt revolutionært eller naivt og hyklerisk. En indførelse af jobgaranti vil i samfundet, som det ser ud nu, kun kunne effektueres som tvangsarbejde eller tomt arbejde. Der i realiteten må forstås som en intensivering af kontrollen med de dovne, overflødige eller uduelige kroppe.
Inkluderet eksklusion
Undtagelsestilstand er et juridisk begreb, der beskriver det forhold, at menneskers rettighedsmæssige privilegier er ophævet – de er ikke længere underlagt gældende lov og kan derfor straffes dobbelt eller tredobbelt uden for lovens rammer.
Måske kan man forstå situationen omkring arbejdsløshed som noget lignende? På den ene side er arbejdsløse ekskluderet fra arbejdet, lønnen og fordringen om at kunne forsørge sig selv. De miskendes som borgere.
På den anden side spiller arbejdsløse en vital rolle for os i arbejde. Vi kan hævde os selv som dem, der tjener vores egne penge, i modsætning til folk, der lever af andres penge. Samtidig misforstår man problemet med arbejdsløshed, hvis man udelukkende forstår arbejdsløshed som eksklusion. Arbejdsløse er i allerhøjeste grad en del af samfundet. Arbejdsløse holder lønningerne i ro, de skaber social usikkerhed og spiller derfor rollen som de forarmede, man ikke selv vil være. Arbejdsløshed skaber frygt. Også blandt dem i arbejde. Arbejdsløshed er hermed en forudsætning for det samfund, vi har – ikke noget midlertidigt. Derfor står det politiske hykleri i kø på både højre og venstre side af det politiske spektrum. Helt fra Liberal Alliances slogan »I (de arbejdsløse, red.) lever af andre menneskers penge« til Enhedslistens jobgaranti.
Lever af andres penge
På den ene side er Liberal Alliance helt galt på den. Det er i første omgang de velhavende og virksomhederne, der lever af udbytningen af almindelige menneskers arbejdskraft (eller af deres forfædres velstand eller af renter og gældsspekulation).
På den anden side har Liberal Alliance helt ret. De arbejdsløse lever faktisk af andre menneskers penge. Men i modsætning til Liberal Alliances opfattelse er dette en uundgåelig konsekvens af det frie arbejdskraftsmarked og opfattelsen af vækst som nødvendighed.
Det er klart, at alle politiske kræfter forsøger at komme arbejdsløshed til livs, fordi alt for mange arbejdsløse giver social ustabilitet, og det er ingen politiske partier interesseret i. Derfor må antallet af arbejdsløse holdes under kontrol; nok til at skræmme de arbejdende til ikke at kræve mere i løn, men for få til at skabe grobund for social uro og krav om forandring.
 
Eskil Andreas Halberg er cand.scient.adm. og blogger på modkraft.dk
",92.0,18. oktober 2012,"Undtagelsestilstand er et juridisk begreb, der beskriver det forhold, at menneskers rettighedsmæssige privilegier er ophævet – de er ikke længere underlagt gældende lov og kan derfor straffes dobbelt eller tredobbelt uden for lovens rammer."
5978,/debat/2013/12/laeserbreve-2,Læserbreve,," 
	Afstemning om bankunion

Nikolaj Villumsen, EU-ordfører og MF for Enhedslisten

	Statsminister Helle Thorning-Schmidt har efter EU-topmødet stolt meldt ud, at man med bank-unionen har taget et afgørende skridt for at sikre, at bankerne nu selv skal betale for fremtidige kriser.

	I Enhedslisten frygter vi dog, at skatteborgerne vil ende med en gigantisk regning i tilfælde af fremtidige finanskriser.

	Det er risikabelt at indtræde i bankunionen, fordi den afviklingsfond, der oprettes, er forbløffende lille.

	Samtidigt er EU og regeringens tilgang til at regulere bankerne et skridt i den helt forkerte retning. Stod det til os skulle mastodonterne i den finansielle sektor som et minimum opdeles, så spekulanternes tab ikke kan sprede sig til den almindelige økonomi og dermed udløse katastrofale kriser, hvor almindelige mennesker skal betale regningen.

	Sammen med Folkebevægelsen mod EU og den europæiske venstrefløj vil vi kæmpe imod EU’s redningskrans til spekulanterne. Vi vil derfor arbejde for, at danskerne som minimum spørges i en folkeafstemning før de sættes til at betale for cypriotiske, spanske og irske bankers fald.

	Ældre tvinges til it

Anders Kristensen, København

	Fra 2015 skal mange henvendelser til de offentlige myndigheder foregå over nettet. Det går ud over de ældre, der tvinges til at anvende computere til at komme i kontakt med det offentlige, selv om mange ingen erfaring har med det.

	Ganske vist vil der være adgang til it på biblioteker og borgerservice, siges det. Men tænk over, hvor besværligt det bliver for ældre ikkecomputerrutinerede borgere, der pludselig bliver gjort afhængige af computere for at få den nødvendige kontakt til det offentlige.

	Ikke så få ældre er dårligt gående, har svigtende helbred og dårlig hukommelse.

	Hvordan vil regeringen og kommunerne sørge for, at denne gruppe stadig kan komme i kontakt med det offentlige?

	Fordrivelse ikke Israels skyld

Geoffrey Cain, Hellerup

	At kristne bliver fordrevet fra hele Mellemøsten, er ikke noget nyt for andre end Danmarks Radio.

	I DR 1’s Orientering den 19. december holdt Hanne Foighel mikrofonen for en kristen palæstinenser, der gentog, hvad alle områdets kristne må sige, hvis de har deres liv kært: At det er Israels skyld.

	Bagsiden af praktik

Ingrid Stage, formand for Dansk Magisterforening og Mette Thygesen, formand for DM Studerende

	Praktik er det nye sort på landets universiteter. De studerende er sultne efter at få afprøvet deres kompetencer i den virkelige verden. Der er tilmed store fordele ved at tage i praktik: Det pynter på cv’et, giver netværk og kan blive afgørende for, om eksamensbeviset kan konverteres til en ansættelseskontrakt efter endt studie.

	I en ny undersøgelse blandt godt 1.000 af DM’s studentermedlemmer svarer to ud af tre, at de i høj grad har fået fagligt udbytte af at være i praktik.

	Desværre viser undersøgelsen også, at der er en bagside af medaljen. To ud af tre svarer nemlig, at de udfører opgaver, som de mener, burde være løst af en fastansat. Desuden får hver femte ifølge undersøgelsen ingen sparring fra arbejdspladsen, og næsten halvdelen af de adspurgte arbejder fuld tid – hver sjette praktikant arbejder endda mere end fuld tid. Hertil kommer, at kun hver femte har indgået en kontrakt med praktikstedet, der indeholder nærmere betingelser for praktikopholdet.

	Ansvaret ligger hos uddannelsesstedet, som skal tilbyde vejledning og på den måde sikre kvaliteten af praktikopholdet.

	Men det ligger også hos praktikstedet, der skal vise ansvar for de studerende og støtte op om, at praktikopholdet først og fremmest er et læringsforløb.

	Skrald skal ikke til Tyskland

Peter Thiele, København, og Agnete Fog, Allerød

	Regeringens nye ressourcestrategi har mange kvaliteter. Jeg hæfter os ikke mindst ved de nye ambitiøse mål for mere genanvendelse – eksempelvis målet om 50 procent genanvendelse af husholdningsaffaldet i 2022.

	Det er dog ikke nok kun at fokusere på en høj genanvendelsesprocent. Kvaliteten i genanvendelsen skal også være bedre.

	Faktum er, at en stor del af det affald, der kan genanvendes, bliver kørt til Tyskland, hvor eksempelvis plast bliver genanvendt til plastmåtter. Det er en uheldig belastning for CO2-regnskabet, at vi ikke i dag har kapaciteten og teknologien til at genanvende affaldet i Danmark. At håndtere genanvendelsen af affaldet inden for landets grænser kræver, at regeringen undgår for mange begrænsninger i lovgivningen. På den måde skabes mulighed for, at der udvikles nytænkende løsninger.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,23. december 2013,	Bagsiden af praktik
5310,/debat/2014/04/adoptioner-boer-opprioriteres,Adoptioner bør opprioriteres,Thomas Ploug," 
	Den 26. marts blev jeg i en kronik i Information taget til indtægt for det synspunkt, at assisteret reproduktion skulle være etisk betændt. Begrundelsen var, at jeg for nylig har gjort mig til talsmand for, at der finder en urimelig forskelsbehandling sted, når det offentlige betaler fertilitetsbehandling, men ikke udgifterne til adoption. Samtidig har jeg ved en tidligere lejlighed, som medlem af Etisk Råd, anbefalet, at adoption gøres til et mere attraktivt alternativ til æg- og sæddonation.

	Ifølge kronikørerne følger det heraf, at jeg finder fertilitetsbehandling etisk betændt. Det er dog en eklatant fejlslutning. At jeg påpeger forskelsbehandlingen og finder den urimelig siger intet om, hvorvidt jeg finder fertilitetsbehandlingen betændt eller ej. Man kan eksempelvis sagtens mene, at det er forkert, at mænd tjener flere penge end kvinder for samme job, uden at det deraf følger, at man vil afskaffe mænd.

	Faktisk er jeg tilhænger af assisteret reproduktion. Barnløshedsproblemet er et alvorligt og ofte dybt eksistentielt problem for de berørte parter, og at yde hjælp til at overkomme dette problem er i udgangspunktet godt.

	Økonomiske incitamenter

	Men diskussionen om forskelsbehandling baserer sig som nævnt på det forhold, at det offentlige betaler den fulde ydelse i forbindelse med fertilitetsbehandling, men kun yder et tilskud til adoption. Denne praksis er problematisk af flere grunde.

	For det første, fordi adoption alt andet lige må betragtes som en løsning på det samme problem som fertilitetsbehandling, nemlig problemet med barnløshed. Som to løsninger på samme problem burde de – i fraværet af grunde til forskelsbehandling – være ligestillede.

	Hvis man ønsker reel ligestilling på området, må man derfor undgå stærke økonomiske incitamenter til at foretrække den ene løsning frem for den anden. Man skaber dog ikke ligestillingen ved helt at fjerne det offentlige tilskud til både assisteret reproduktion og adoption, og man gør det heller ikke ved at give samme relative tilskud til de to fremgangsmåder. I begge disse tilfælde vil der nemlig skabes et økonomisk incitament til at vælge fertilitetsbehandlingen, som gennemsnitligt koster 76.000 kroner mod 200.000 kroner for en adoption.

	Personligt vil jeg foretrække, at vi i Danmark prioriterer de mennesker, der lider under et barnløshedsproblem, og derfor betaler den fulde udgift, hvad enten det drejer sig om assisteret reproduktion eller adoption. Bemærk dog, at reel ligestilling ikke kun er et spørgsmål om økonomi. Det handler også om, at de praktiske vanskeligheder ved at vælge en løsning i relevante henseender er de samme. Sagsbehandlingstider og godkendelsesprocedurer må alt andet lige være sammenlignelige.

	Adoption mod barnløshed

	Fertilitetsbehandling ikke er en sikker løsning på problemet med barnløshed. For ikke al fertilitetsbehandling resulterer i graviditet og fødsel, desværre. Samtidig viser tal fra USA og Storbritannien, at der er adskillige tusinder af børn, der venter på adoption.

	Hertil kommer, at adoption ikke kun er en løsning på barnløshedsproblemet. Det er også en løsning på den nød og forarmelse, som er et vilkår for mange forældreløse adoptanter rundt om i verden. At adoptere et barn vil i mange tilfælde kunne give barnet bedre livsbetingelser og i sidste ende øget livskvalitet. Disse to argumenter giver i realiteten grund til at favorisere adoption som en løsning på barnløshedsproblem-et.

	Men findes der grunde til at foretrække offentligt finansier-et fertilitetsbehandling frem for adoption som en løsning på barnløshedsproblemet?

	Man kunne måske pege på, at fertilitetsbehandling muliggør biologisk/genetisk slægtskab med barnet, og det synes at være et forhold, mange foretrækker. Jeg kan identificere mig med denne følelse, men spørgsmålet er, hvordan den skal indgå i forhold til spørgsmålet om at ligestille adoption og fertilitetsbehandling.

	Hvis der var evidens for, at biologisk/genetisk slægtskab generelt er en forudsætning for ’det gode forældreskab’ og dermed varetagelsen af barnets tarv på bedst mulig måde, ville det selvfølgelig være et stærkt argument for at foretrække det biologiske forældreskab.

	Jeg kender imidlertid ikke til en sådan evidens. Faktisk peger dele af den videnskabelige litteratur på, at adopterede børn klarer sig bedre i forhold til eksempelvis uddannelse end andre børn i samme socioøkonomiske omstændigheder.

	Ved en fuldstændig finansiering af de relativt få adoptioner i Danmark sikres en reel ligestilling af to løsninger på barnløshedsproblemet. Skulle staten favorisere en løsning, er der som nævnt gode grunde til, at det skulle være adoptionsordninger.

Thomas Ploug er professor og medlem af Etisk Råd
",0.0,3. april 2014,"	Fertilitetsbehandling ikke er en sikker løsning på problemet med barnløshed. For ikke al fertilitetsbehandling resulterer i graviditet og fødsel, desværre. Samtidig viser tal fra USA og Storbritannien, at der er adskillige tusinder af børn, der venter på adoption."
9336,/debat/2012/08/vore-vaerdier-uafhaengighed-individualitet,Vore værdier: uafhængighed og individualitet,Ida  Meyer," En fagforening er det, som medlemmerne efterspørger af en fagforening. Det er ikke generisk, hvad der efterspørges, og det er det vel også et udtryk for, når der findes over 30 forskellige fagforeninger,« siger direktør for a-kassen ASE, Karsten Mølgaard Jensen, og fortsætter: »Hos os er kerneværdierne uafhængighed og individualitet. Det ved vi, er det, som vores medlemmer er tiltrukket af og det, der knytter dem sammen,«
– De gule fagforeninger kritiseres for at tage medlemmer fra de røde og overlade det hårde arbejde til de etablerede. Hvad mener I om det?
»Man har de medlemmer, man fortjener, og dem, man ikke har, har man ikke fortjent. Vi tror på, at det er rigtig godt for alle de kunder, der er til fagforeningsprodukter, at der er flere valgmuligheder og en knivskarp konkurrence blandt dem, der tilbyder den her service. Så vi har ikke det synspunkt, at man burde gå sammen om noget.«
– Hvordan vil I som fagforening sikre løn- og arbejdsvilkår, hvis der ikke er det fællesskab, som de traditionelle fagforeninger i dag repræsenterer?
»Realiteten er jo, at meget store dele af arbejdsmarkedet – også meget store dele af arbejdsmarkedet, som ikke er organiseret overhovedet og har valgt at stå udenfor – ikke lider nogen brødnid.«
»Hvor meget jeg end – historisk set – har respekt for de landvindinger og den udlægning, de klassiske LO-forbund har været med til at opbygge i velfærdsstaten Danmark, så skal det jo ikke være en hindring for, at udviklingen fortsætter. De medlemmer, som kommer over til os, gør det ud fra et frivilligt og uafhængigt valg. I hvert fald når de går til os, er det aldrig under tvang. Det ved vi jo så desværre, at det indimellem er tilfældet, når trafikken går den anden vej.«
– Vil røde og gule fagforeninger kunne samarbejde?
»Der er så vidt forskellige ting, der fylder og er efterspurgt blandt de medlemmer, der er i fagforeningerne. Det brede samarbejde er både en illusion og ikke specielt værdifuldt.
",0.0,18. august 2012," En fagforening er det, som medlemmerne efterspørger af en fagforening. Det er ikke generisk, hvad der efterspørges, og det er det vel også et udtryk for, når der findes over 30 forskellige fagforeninger,« siger direktør for a-kassen ASE, Karsten Mølgaard Jensen, og fortsætter: »Hos os er kerneværdierne uafhængighed og individualitet. Det ved vi, er det, som vores medlemmer er tiltrukket af og det, der knytter dem sammen,«"
8190,/debat/2013/01/paa-vej-industrialiseret-servicesamfund,På vej mod et industrialiseret servicesamfund,Jørgen Lindgaard Pedersen," KRONIK – Siden 1960’erne har samfundsforskere diskuteret industrisamfundets endeligt eller nye former for industrisamfund. Den berømte amerikanske økonom John Kenneth Galbraiths bog The New Industrial Society fra 1967 og Daniel Bells The Coming of Post-Industrial Society fra 1973 er de vigtigste bidrag. Galbraith sagde, at vi vil gå over i et ændret industrisamfund med en anden balance mellem marked og plan. Bell skabte udtrykket ’det post-industrielle samfund’.
I dag – 40 år senere – kan vi jo se, at vores samfund ikke er postindustrielle, og ser man nærmere på nogle udviklingstendenser, kan det ligefrem se ud, som om vi er på vej mod et industrialiseret servicesamfund. Vi ser det i banker og call centre, hvor hundredvis af medarbejdere sidder i kontorlandskaber, der vækker minder om tidligere tiders industrivirksomheder. Ligeledes ser vi jo fortsat industrielle arbejdspladser, som er mere kendetegnede ved computere og robotter end arbejdere, men selv i Danmark er industribeskæftigelsen dog fortsat 20 procent af den samlede beskæftigelse. Hertil kommer beskæftigelsen i bygge og anlæg samt transport.
Den statistiske kategori ’industri’ formindskes eller stagnerer over længere tid. Men en stor del af den aktivitet, der finder sted i undervisning, omsorg, finanssektor og handel, burde i realiteten klassificeres som ’industri’.
Tre typer produktiv kapital
I løbet af et år udfører et samfunds producenter et fysisk og intellektuelt arbejde ved hjælp af maskiner, udstyr, energi og viden, som forarbejder rå- og hjælpestoffer til produkter og ydelser. Det anvendes der forskellige typer kapital til.
Realkapitalen omfatter maskiner, bygninger samt anlæg såsom jernbaner, veje og lufthavne. De økonomisk relevante ydelser består af det antal timer, der produceres på nærmere specificerede maskiner. Der kan tilsvarende foretages opgørelser for en lufthavn, der jo består i at afsende og modtage fly med passagerer. Det er produktion af serviceydelser.
Humankapitalen består af den viden og kompetence, der er til disposition i samfundet. En del er tilgængelig i form af bøger, artikler, patenter eller tekniske tegninger. En anden del består af den viden, mennesker har tilegnet sig og er i stand til at anvende i forskellige former for praksis. Andre dele har en mere implicit karakter bestående af ikke-nedskrevet viden og er personbundet. Evnen til at finde den relevante viden samt bruge den på en effektiv måde er, hvad vi normalt kalder kvalifikationer eller kompetencer.
Social kapital er den tillid, opfattelse af troværdighed og retfærdighed, som kan være helt afgørende for, at producenter vil yde deres bedste i arbejde og samfundsliv. På virksomhedsniveau er der tillid til, at alle, ansatte såvel som ledelse, opfører sig ordentligt i henseende til fordelingen af omkostninger og fordele. I et samfund med megen social kapital er der ikke behov for et stort kontrolapparat af producenterne. Antallet af producerede enheder pr. forbrugt kombinationsenhed (arbejdskraftydelser, kapitalydelser og sociale kapital ydelser) er et mål for den totale produktivitet. Jo højere den er, desto rigere er samfundet i en eller anden forstand.
I industrialiseringens vugge var hovedfaktoren i industrialiseringen mekaniseringen af de simple arbejdsopgaver. I dag handler det snarere om at benytte primært naturvidenskab og de hertil knyttede ingeniørfag. Starten ligger godt og vel 100 år tilbage med elektricitet og sidenhen kemi, elektronik, biologi og materialer. Fundamentalt set sker der formindskelse af ressourceforbruget og forøgelse af produktionshastigheden.
Intelligent industrialisering
I vores tid er der to interessante teknologiske udviklingstendenser, vi bør se nærmere på. Den første er, hvad der sommetider kaldes smart eller intelligent industriel teknologiudvikling. Eksempelvis smart home-konceptet, hvor det ved hjælp af sensorer og moderne informationsteknologi er muligt at få udført nærmere bestemte opgaver som at slukke og tænde belysningen i en bolig og igangsætte vaskemaskinen, når elektriciteten er billig. Et andet eksempel kan være fra flytrafik, hvor det er muligt at flyve på automat, uden at piloten griber ind i flyets manøvrer. Der er på ingen måde tale om afindustrialisering. Vi ser tværtimod en tendens til, at industrielle løsninger er med til at fortrænge menneskelige tjenesteydelser, som i stedet indbygges i realkapitalen – altså i maskiner, udstyr og bygninger.
Servicearbejde
Den anden tendens finder vi inden for tjenesteydelses- eller serviceområdet. Et eksempel på en sådan ændring har vi med udvikling og ibrugtagning af robotter i rengøring og omsorg. Robotstøvsugere og robotplæneklippere er allerede udbredt, og robotter, der kan overtage personlig hygiejne, er på vej.
Et andet eksempel kan vi finde inden for moderne genetisk kortlægning, hvor aflæsningen af store mængder af genetiske informationer i dag foregår eller kan foregå automatisk. Et tredje eksempel kan vi finde i den måde, hvorpå virksomheder i dag er i stand til at afgive tilbud på leverance af komplekse industrianlæg. Ved indsamling og opbevaring af informationer om disse anlæg på ret detaljeret komponentniveau på en computer kan virksomheden meget hurtigt afgive et tilbud på en specifik version af et sådant anlæg inklusive leveringstidspunkt og pris.
Jeg vil fortolke disse tendenser ikke som en udvikling hen mod afindustrialisering, men snarere som en industrialisering af servicearbejdet. Men det er værd at bemærke, at denne industrialisering ikke er af tidligere tids ufleksible type, som vi kender det fra samlebåndsarbejdet. Der er sket en smidiggørelse af de industrielle processer og produkter. I litteraturen tales der undertiden om mass customization, hvor vægten lægges på, at visse egenskaber ved industrielle produkter kan tilpasses den enkelte bruger, samtidig med at masseproduktionens stordriftsfordele bibeholdes.
Nye arbejdsopgaver
De to ovenfor omtalte teknologiske udviklingstendenser får store konsekvenser for, hvilke typer arbejdskraft der efterspørges.
Hele den intelligente industrialiseringstendens fører på den ene side til, at virksomheder og offentlige institutioner får behov for arbejdskraft, der kan udvikle de nye former for teknologi samt gennemføre den forskning, der ofte må gennemføres, for at teknologien kan udvikles. Men på den anden side skabes der også behov for arbejdskraft, der kan installere, reparere og servicere alle disse nye smarte teknologier. De to hovedtyper af efterspurgt arbejdskraft bliver således på den ene side forskere, udviklingsfolk samt ingeniører og på den anden side montører og servicefolk.
Den anden udviklingstendens, hvor vi ser en industrialisering af servicefunktioner, medfører også en stigende efterspørgsel efter eksperter inden for informationsteknologi og robotteknologi. Men herudover bliver der også behov for arbejdskraft, der formår at udforme teknologien til brug blandt mennesker. Her er der behov for mennesker med indføling i sociologiske og psykologiske forhold i og mellem mennesker.
Såvel intelligent teknologi som industrialisering af servicearbejdet vil som hovedregel blive udviklet og taget i brug under forventning om at kunne høste en produktivitetsgevinst.
Hvad vil disse tendenser betyde for vores arbejdsliv, forbrug og velfærd? I første omgang vil produktiviteten stige. Men de nye krav vil samtidig skubbe flere mennesker ud af arbejdsmarkedet, og forbrug og velfærd vil blive mere ulige fordelt. Denne øgede ulighed er ikke blot et forbrugs- og velfærdstab for taberne. Den vil potentielt også skabe større utryghed hos vinderne. Se blot til USA, hvor denne udvikling er drevet længst ud i sin konsekvens: En over- og middelklasse, der efterhånden må beskytte sig mod taberne.
Jørgen Lindgaard Pedersen er lektor, emeritus i økonomi på DTU




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",18.0,31. januar 2013,Såvel intelligent teknologi som industrialisering af servicearbejdet vil som hovedregel blive udviklet og taget i brug under forventning om at kunne høste en produktivitetsgevinst.
12234,/debat/2011/05/doeden-bin-ladens-sidste-store-rolle,Døden var bin Ladens sidste store rolle,Olivier Roy," Al-Qaedas politiske død blev markeret af Det Arabiske Forår. Organisationens de facto-bortgang gik altså forud for dens karismatiske leders en kronologi, der ikke er uden en vis ironisk logik.
På ti år er vi med World Trade Centers undergang gået fra det ultimative sammenstød mellem civilisationer til fremvæksten af en virkelig politisk kultur i den arabiske verden: Den tid er forbi, hvor fascinationen af den store karismatiske leder (Nasser, Boumedienne, Khomeini) kunne samle tilslutning ja, allerede efterfølgerne var blot despoter på en lille skala.
Den tid er også forbi, hvor det endnu kunne fungere at påkalde sig en besværgende sammenblanding af de store mytiske mærkesager fra panarabisme og panislamisme til forsvaret af det palæstinensiske folk og kampen mod en imperialistisk eller zionistisk sammensværgelse, hver gang politisk afvigende stemmer søgte at blive hørt.
I den arabiske verden dyrker man nu politik i ordets gode forstand: Mangfoldighed ses i stigende grad ikke som en negation af folkets enhed, pluralisme er blevet praksis og princippet om frie valg er bredt accepteret.
Al-Qaedas diskurs gik imidlertid i stik modsatte retning af denne nye politiske kultur og har da heller intet haft at sige om de aktuelle arabiske opstande, hvis vi ser bort fra tilhængernes afliring af det sædvanlige gamle omkvæd om 'udenlandske komplotter'. Derved har bevægelsen de facto har taget plads i diktatorernes lejr.
Antidemokrati
Sandt at sige har al-Qaeda fra begyndelsen knyttet an til kilder, som står i modsætning til den nye demokratiske kultur.
F.eks. er tilknytningen til en global tredjeverdensradikalisme tydelig. Den har sit udspring i 1970'ernes ultravenstrefløj dvs. i hine dage da Baader-Meinhof-gruppen koordinerede flykapringer med palæstinensiske venstreekstremister.
Hos begge organisationer finder vi:
•Militærtræning af internationalistiske krigere i lejre hos tidens foretrukne guerillabevægelser (i Bekaa-dalen i går, siden i Afghanistan)
•Smag for spektakulære aktioner uden hensyntagen til uskyldige ofre
•Iscenesættelse af gidslers henrettelse (før blev de dømt af en revolutionsdomstol, siden af en islamisk. Zarqawis militante gruppe i Irak kopierede fuldstændig de italienske Røde Brigaders iscenesættelse af mordet på Aldo Moro)
•Besværgende påkaldelse af den palæstinensiske konflikt
•Fordømmelse af amerikansk imperialisme
•Den erklærede vilje til at følge Che Guevaras taktik med hensyn til at trække amerikanske tropper ind i nye krigsskuepladsers hængedynd.
Til dette føjede sig den radikale islam, som er inspireret af Said Qutb og Det Muslimske Broderskab med dennes dybe pessimisme over for de muslimske samfunds muligheder for at genopblomstre og forløsende vision om den enlige helts offerdød (som klart må skelnes fra den enkelte soldats død på slagmarken, der sker som følge af krigslykkens ugunst og aldrig udgør et mål i sig selv i den klassiske definition af den militære jihad).
Tv-fænomen
Al-Qaeda blev aldrig et politisk parti af den leninistiske type, omgav sig aldrig med satellitorganisationer og forsøgte aldrig at udvikle en masseaktion dvs. en strategi for at gennemsyre et helt samfund med sine militante netværk.
Al-Qaeda eksisterede og eksisterer kun gennem handling eller mere præcist ved iscenesættelse af spektakulære aktioner. Organisationen behøver derfor mediernes formidling. Den har brug for billeder, brug for iscenesættelse og brug for spændingsmomentet: Hvornår vil al-Qaeda slå til igen? Hvor er de sovende celler? Hvor er træningslejrene?
At det fungerer så godt, skyldes kun, at det vestlige mediepublikum så villigt lader sig invitere til at deltage i disse fantasmer. Vi bliver i dag advaret imod »gengældelse« fra al-Qaeda, hvilket kun viser, at organisationen ikke længere behøver at eksistere i virkeligheden for at eksistere i vores fantasi.
Æggende fantasi
Al-Qaeda har levet i en fantasiverden, der fascinerede terroristaspiranter så vel som eksperter i kulturelle sammenstød. Fantasien handler om en geostrategi, hvor en ældet og svækket vestlig verden besejres af den muslimske verden, som samtidig infiltrerer den med sine indvandrere.
Talrige udkigsposter har stået klar i deres vagttårne for at se støvet rejse sig, når kolonnerne fra al-Qaeda i Det Islamiske Maghreb rykkede frem igennem Saharas sandklitter, idet de drømte sødt om Gibraltar.
Vi tænker stadig på integration af indvandrere i termer af islams teologiske forenelighed med demokrati, sekularisme, kvinders rettigheder osv. Og vi appellerer til nødvendigheden af at reformere islam .
Vi har glemt, at al-Qaeda aldrig har formået at placere sig i hjertet af den arabiske verden. Organisationen har aldrig vundet fodfæste i Egypten, Libanon, Palæstina end ikke i Irak, hvor bevægelsen blev smidt ud af de irakiske sunnier.
Al-Qaedas historie i Mellemøsten er historien om et vedvarende nederlag. Organisationen har aldrig for alvor truet de regimer, det lagde for had. Nu er nogle af disse regimer faldet efter flere ugers fredelige protester.
Magnet på rodløse
Al-Qaeda har altid været en bevægelse fra periferien og rekrutterede fra 1990'erne stort set kun blandt næsten helt globaliserede unge, der ikke var rodfæstet i noget lokalsamfund. Det typiske al-Qaeda-medlems profil er som Mohammed Attas, en af piloterne bag angrebene den 11. september. Han blev født i ét land, uddannet i et andet og indsat i aktion i et tredje.
Man kan finde adskillige unge andengenerationsmuslimer, som er helt og holdent vestliggjorte, men som ikke behøvede en længere religiøs vækkelse, før de blev vakt af en brat fascination af politisk vold.
Fascinationen af al-Qaeda er en fascination af en heroisk fortælling: En enkelt person (der som oftest har brudt med sine omgivelser) hævner ummaens lidelser og krænkelser ved at begå et attentat. I kraft af sin død bliver han helt. Al-Qaeda har et ustandseligt behov for iscenesættelse. De, som har meldt sig frivilligt til at gå i døden, filmer sig selv, før de tager skridtet, og henrettelsen af gidsler sker foran et kamera efter et makabert ritual.
Kontinuiteten i iscenesættelsen stilles herefter gratis til rådighed af medierne, der viser angrebene mod World Trade Center i uendelig løkke og slår hvert angreb, hvor uskyldige vesterlændinge dræbes, op med de største overskrifter. Denne spejleffekt mangedobler frygten, og al-Qaedas virkning får en global og apokalyptisk dimension, der dybest set er organisationens eneste reelle mulighed for at gøre skade.
Bin Ladens 'sejr' har været at besætte mediernes rum, at tvinge Vesten til at gøre al-Qaeda til sin værste frygt og 'overreagere'.
Det mediecirkus, vi har set i dagene efter offentliggørelsen af hans død, er dermed den sidste iscenesættelse fra en stor skuespiller, der døde på scenen, imens han spillede sin rolle den sidste.
Der er en romantisk dimension i bin Laden-karakteren, som fascinerer unge oprørere i deres søgen efter en stor sag. Denne selviscenesættelse og dyrkelse af heroisme og død har intet at gøre med den kolde beregning hos politiske aktivister, der er ivrige efter at nå et strategisk mål. Terrorisme er ikke længere et middel den er et mål i sig selv.
Morbid narcissisme
Det indså de arabiske masser meget hurtigt. Bin Laden var i grunden slet ikke interesseret i deres sag. Han var kun interesseret i en anden sag: sin egen. Der er en morbid og narcissistisk elitedyrkelse i al-Qaeda, der både forklarer dens succes hos unge fanatikere og dens politiske fiasko. Denne romantiske dimension er tæt knyttet til individet bin Ladens karismatiske figur og kun til den.
Utvivlsomt vil hans genfærd stadig kunne fascinere. Der vil blive begået nye angreb. 'Fans' vil holde flammen i live, men de ny aktører vil kunne rable samme gamle historie af sig over for et publikum, der for længst er blevet træt.
Den apokalyptiske tragedie vil blive til telegramstof, uanset at telegrammer som bekendt kan berette om nok så dødbringende hændelser.
Olivier Roy er islamforsker, professor ved Firenze Universitet og forskningschef ved det franske nationale forskningscenter, CNRS.
© Le Monde og Information
Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,10. maj 2011,De 5 artikler I har brugt mest tid på
4619,/debat/2014/07/overhoert-london,Overhørt i London,Mette Rodgers," Premierminister David Cameron har overrasket alle – ikke mindst sine tætteste allierede og venner i regeringen – ved at gennemføre en regeringsrokade, som bedst kan beskrives som en udrensning af midaldrende, hvide mænd. 11 fra den gruppe fik en fyreseddel, mens otte blev flyttet eller degraderet. I stedet er en række kvinder og euroskeptiske mænd blevet forfremmet.
Især har degraderingen af uddannelsesminister Michael Gove skabt glæde, vrede og forundring. Han har gennemført en række radikale ændringer af landets læseplaner og uddannelseslandskab generelt med indførelsen af friskoler. Hans fyreseddel ser umiddelbart ud til at falde i god jord hos mange briter – men ikke Guardian-læseren Sam:
»Skuffende. Der var meget mere for Gove at udrette, og jeg fornemmer, at han havde meget mere at tilbyde som uddannelsesminister,« skriver hun på avisens hjemmeside.
»For eksempel at genindføre spanskrøret,« kommenterer en anden læser sarkastisk.
På Twitter brød jublen bogstavelig talt ud på #GoveOut og #GoveGone:
»Hvad er det, jeg hører? Lyden af alle lærere i Storbritannien skrige i uhæmmet fryd og lettelse #GoveOut,« tweetede en Matthew Barry, mens Robert Morrison lykønskede »alle børn i landet«.
Snart var der dog en bruger eller to, der havde læst op på afløseren Nicky Morgans cv.
»Gud ske tak og lov #GoveOut endelig er en realitet. Men Nicky Morgan? En erhvervsjurist, der går ind for en tredobling af brugerbetalingen på universiteterne #NotMuchBetter,« tweetede Soul Rebel.
Twitterbrugeren Rosen gav i det hele taget ikke meget for rokaden:
»Jeg er neutral. Jeg forventer, at rokaden blot er en omorganisering af liggestolene på Titanic.«
Prins Åbenmund
Prins Charles har igen-igen skabt debat om kongehusets forfatningsmæssige rolle, efter det kom frem, at han flere gange har forsøgt at overtale ministre til at gennemføre visse politikker. Bl.a. ønskede han genindførelse af de såkaldte grammar schools for akademisk stærke børn.
I det system blev mindre boglige elever sorteret fra allerede som 11-årige. Mens nogen var oprørte over hans indblanding i politik, mente andre, at det var forfriskende at høre kongehusets mening.
»Charles er fortaler for et præstationssamfund – oh, hvilken ironi, hvilket hykleri. Fortsæt, Charlie. Hver gang du åbner munden og forsøger at udnytte din indflydelse, rykker en britisk republik tættere på,« skriver Daily Mail-læseren CynicalSid på avisens hjemmeside.
En BBC-læser mener dog, at de folkevalgte politikere kan lære noget af kronprinsen:
»I det mindste kan vi med prins Charles være sikre på, at han siger, hvad han mener. Modsat politikerne tænker han ikke kun på fremtidige stemmer og på at beskytte sit eget job.«
En hel del briter bakker op om prinsens synspunkt om at genindføre grammar schools, hvilket BBC-læseren Redeye dog påpeger »ikke er pointen« i debatten.
»Det er misbrug af hans position at blande sig i specifikke politiske problemstillinger. Dronningen har været eksemplarisk, men jeg kan ikke se institutionen overleve med den næste generation i rækken,« skriver læseren.
Kvindelige biskopper
Den engelske statskirke, Church of England, gjorde i denne uge op med århundreders ulighed mellem kønnene i forhold til adgangen til en af kirkens højeste stillinger som biskop. Et klart flertal stemte for at tillade kvindelige biskopper efter et mislykket forsøg for et par år siden, der vagte voldsom kritik i samfundet og trusler om politisk indblanding, hvis ikke kirken rettede sig ind efter landets ligestillingslov.
En hel del briter mener dog, at det har taget lige lovlig lang tid for kirken at ændre holdning på området:
»Der er bevis for, at de mennesker, der sammensatte Biblen, bevidst udelod kvinder eller bagatelliserede deres rolle. Det har taget 1.600 år at begynde at rette op på det,« skriver Dave W. på The Independents hjemmeside.
Kate Bottley er til gengæld bare glad:
»Du venter for evigt på en anledning til at drikke champagne og så kommer der to samtidig #womenbishops #Gove.«
På denne side giver Informations faste korrespondenter hver fredag et indblik i den folkelige debat i de lande, hvor de befinder sig. Hvad taler man om hos barberen i Rom? I Londons undergrund? På cafeen i New York? I ølstuen i Berlin? I elevatoren i skyskraberen i Beijing?




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,18. juli 2014,"»Hvad er det, jeg hører? Lyden af alle lærere i Storbritannien skrige i uhæmmet fryd og lettelse #GoveOut,« tweetede en Matthew Barry, mens Robert Morrison lykønskede »alle børn i landet«."
7993,/debat/2013/02/kun-nyttedyr,Vi er ikke kun nyttedyr,Lisbeth Orla-Jensen," I den politiske debat er der krav om effektivisering af undervisningen i folkeskolen. Det handler om at øge produktiviteten og skabe økonomisk vækst. Men det har konsekvenser for vores menneskelighed, når skolen fungerer i overensstemmelse med et økonomisk system, fordi der er sammenhæng mellem udvikling af viden og af mennesker.
Samfundsudviklingen forandrer viden, fordi vi får viden i et samspil med vores omverden. Også synet på, hvad der tæller som viden, forandres af materielle samfundsbetingelser og magtforhold. Derfor tilegner vi os visse former for viden.
Udvikling af faglig, afgrænset, faktuel viden er nødvendig som produktionsressource. Men det medfører samtidig et økonomisk nyttesyn på undervisning.
Viden som vækstfremmer
Et erhvervsøkonomisk syn på viden betyder, at den får varekarakter, og at der konkurreres på den. Danmark ønsker at være blandt de førende i den globale konkurrence. Det har betydning for skolen, som er underlagt kriterier for, hvad der regnes for vigtig viden. Politisk og pædagogisk skal der træffes beslutninger om, hvad der er relevant. Vi fokuserer på kvaliteten i undervisningen ved at evaluere og sammenligne i internationale test, ved at måle det målelige. Fagligheden skal styrkes, og man vil have mere bindende læseplaner.
Når viden bruges som redskab for økonomisk vækst, opstår behov for klarhed om mål for udvikling af viden.
En definition af viden er en forudsætning for kritisk at vælge og beslutte nye mål og midler, for skolen er ikke en virksomhed. Der er forskellige former for viden, som hører til forskellige tilværelsesområder. De er måder, som vi begriber verden på, og de fremkommer på forskellig vis.
Skolens fag skaber forskellige vidensformer, som har hver deres funktion, samtidig med at behovet for at tænke på tværs af fag stiger med den moderne verdens kompleksitet. Hvis visse fag ikke prioriteres tilstrækkeligt i uddannelsessystemet, har det konsekvenser for vores menneskelighed.
Afhumanisering af viden
Et syn på viden som en økonomisk vækstfremmer er med til at instrumentalisere vores tankevirksomhed. Viden skal være en ressource for produktion, men også for refleksion – ellers bliver en øget individuel frihed gold og egoistisk.
Hvis samfundet ikke kun skal udvikle sig som et nytteorienteret samfund, skal vi ikke overse den del af viden, som handler om at få hold på et indre liv og på de åndelig følsomme, irrationelle dimensioner i tilværelsen. De sider har svært ved at finde plads i konkurrencen med teknisk-operationel viden i en tid, hvor en samfundsøkonomisk side af uddannelsen gør sig gældende. Følelse, oplevelse, holdning og erfaring forstås som noget, der ikke drejer sig om viden. Men hvad betyder denne udvikling, og lærer børnene det, som er vigtigt for dem selv som mennesker og for samfundsudviklingen?
Livsduelige mennesker
Skolen skal tilstræbe, at eleverne udvikler viden i flere dimensioner. De skal ikke kun blive dygtige til at læse og regne. Børn må udvikle kompetencer, som er fundamentale for alle former for menneskelig virksomhed. For at blive livsduelige mennesker, som kan tage ansvar for deres liv, må hvert individ have mulighed for at skabe flere former for viden med balance mellem en naturvidenskabelig, teknologisk og en menneskelig følelsesmæssig og moralsk indsigt.
Skolen skal søge at udvikle selvbestemmelse ved at udvikle elevernes selvindsigt. De må udvikle en identitet, som ikke er bestemt af processer, der fører til forud fastlagte mål. Det kræver et helhedsorienteret syn på læring, som rummer både følelser og fornuft, åndelige kundskaber og værdier såvel som teknisk- og naturvidenskabelig viden.
Når det gælder eksistensens vilkår, er moralsk og følelsesmæssig fornuft lige så vigtig som en rationel teknisk fornuft. Udvikling af en viden, som omfatter etiske spørgsmål, viden om godt og ondt, forståelse af værdier, udvikling af holdninger og ansvarlighed er nødvendig. Barnet skal medvirke til skabelse af viden. Viden skal udvikles som et potentiale i den enkelte.
I æstetiske fag er kravene svære at definere, resultaterne svære at måle. Måske anses æstetiske læreprocesser derfor ofte hverken for nyttige eller rationelle. I sparetider som nu betragtes de nærmest som en overflødig luksusbeskæftigelse. De muliggør dog et erfaringsområde og en indsigt, som forbinder tanke og følelse, og dermed kan de realisere menneskelige ressourcer, der ikke kan nås med videnskabelige, metodiske midler.
Refleksion over verden
Fagligheden i et æstetisk fag som billedkunst giver en anden vinkel på viden end den, som er fremherskende. I billedarbejdet kan barnet se sig selv som en del af en sammenhæng, erkende de relationer, det indgår i, og lære at forstå sig selv i verden.
Billedkunstfaget kan med sin faglighed højne et reflektionsniveau, som kan medvirke til udvikling af menneskelighed og en evne til helhedstænkning. Hele bevidstheden er involveret i processen med at skabe viden. Det handler om at udvikle forstanden og samtidig om at have hjertet med – en enhed i mennesket, som er større end en analytisk forstand. Eksempelvis har jeg selv gennemført nogle undervisningsforløb sammen med mine elever for at få dem til at reflektere over og formulere holdninger til vores omverden. Den viden, det har været hensigten, at de skulle skabe, anlægger et perspektiv på viden, som drejer sig om en forståelse af mennesket i verden. Det handler om menneskelige, sociale realiteter og tilværelsesproblemer. Et forløb ’Kampen mellem det gode og det onde’ inddrager et etisk aspekt. Et andet forløb ’Mennesket – Jordens herre?’ omhandler eksistentielle spørgsmål, hvor det drejer sig om at forholde sig til sin omverden og samtidig inddrage spørgsmålet om ansvarlighed.
Menneskelig udvikling
Viden, som skabes ved æstetisk refleksion, kan udvikle personligheden, ikke kun intellektet, men især følelser, og de er vigtige for vores humanitet. Fornuft og følelse skærper hinanden. Derfor kan dette arbejde være en udvikling af dømmekraft og en bevidstgørelse af værdier. Det er en forudsætning for at kunne påtage sig et personligt ansvar, for at kunne deltage i et demokrati, for at kunne fungere som kritisk, dannet borger og ikke kun som forbruger.
Uddannelsessystemet spiller en hovedrolle i samfundsudviklingen. Økonomisk vækst og teknisk udvikling medfører ikke af sig selv en social og mental udvikling.
Som den vigtigste kulturbærende institution har folkeskolen afgørende betydning for de faglige kvalifikationer og kvalitative egenskaber hos borgere i fremtidens samfund. Hvilken faglig viden, der tillægges værdi, hænger sammen med interesser i, hvor samfundet er på vej hen.
Derfor er en humanisering af vidensbegrebet nødvendig. Det handler også om at forholde sig til viden i mere end et funktionalistisk perspektiv, om at skabe et modspil til et syn på viden, som er domineret af en økonomisk, teknisk rationel forståelse. Menneskelig udvikling er afhængig af udvikling af viden og dermed af den måde, vi politisk vælger at holde skole på.
Lisbeth Orla-Jensen er cand.pæd. i billedkunst og pensioneret folkeskolelærer med 39 års erfaring i billedkunst




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,27. februar 2013,"Samfundsudviklingen forandrer viden, fordi vi får viden i et samspil med vores omverden. Også synet på, hvad der tæller som viden, forandres af materielle samfundsbetingelser og magtforhold. Derfor tilegner vi os visse former for viden."
8952,/debat/leder/2012/10/amatoeren-professionelle,Amatøren og den professionelle,Christian Jensen," Uanset hvem der i morgen på scenen på Det Kgl. Bibliotek i København kan lade sig hylde som SF’s nye formand, så er selve valget mellem de to kandidater på mange måder mere interessant end resultatet. SF’s vælgere er stillet over for valget mellem den professionelle politiker fra Christiansborg, Astrid Krag, og amatørpolitikeren fra Kerteminde, Annette Vilhelmsen.
Essensen af dét valg udtrykte det lollandske partimedlem igennem 40 år, Skjold de la Motte, i Informations valgreportage torsdag fra Maribo.
»Det er ikke, fordi jeg kender hende så godt. Men den anden linje kender jeg alt for godt,« sagde han i sit forsvar for Annette Vilhelmsen.
Pointen er netop, at Skjold de la Mottes ikke aner, hvorfor han stemmer for Annette Vilhelmsen. Men han ved med sikkerhed, hvorfor han stemmer imod Astrid Krag. Skjold de la Motte udgør én stemme i formandsvalget, men han giver mund og mæle til de mange SF-medlemmer, der mere vælger det eksisterende fra end vælger noget nyt til.
De to formandskandidater repræsenterer to vidt forskellige politikertyper. Astrid Krag er den skolede politiker, der ligesom alle andre politikere på Christiansborg taler magtens sprog flydende. Hun kan det taktiske spil, og hun kan administrere et ministerium. Hun er erfaren i politik, men uerfaren i livet uden for Christiansborg.
Annette Vilhelmsen har været aktiv i erhvervslivet, hun har indgået lokalpolitiske kompromiser i Kerteminde, og så har hun et længere levet liv bag sig. Hun har erfaring, men er uerfaren på Christiansborg.
Hvor forskellige de to kandidater end synes, så har de begge i de seneste ugers valgkamp kæmpet om at være mest muligt enige med hinanden.
Begge har de på det ene debatmøde efter det andet erklæret, at indholdet af regeringsgrundlaget frem til næste valgkamp er hævet over al politisk diskussion. Og så skal partiets medlemmer og landsledelse involveres langt mere, end tilfældet har været de seneste år. Sådan siger begge de to kandidater i hvert fald!
Men skal vi stole på dem? Nej, ikke fuldstændigt.
Astrid Krag repræsenterer den SF-ledelse, der reformerede partiet og for første gange førte det ind i en regering. Annette Vilhelmsen repræsenterer det SF, der aldrig er fulgt med. Enten fordi de ikke kunne følge med, eller fordi de er uenige i retningen. Derfor forfægter Astrid Krag regeringsgrundlaget med en nærmest fanatisk pragmatisme. Hun og de andre på ministerholdet viger ikke en tomme fra ordlyden, medmindre Socialdemokraterne eller Radikale foreslår det. Som regeringsparti må man tage ansvar for helheden, lyder argumentet.
Men har Astrid Krag, Thor Möger Pedersen og resten af partitoppen solgt ud af SF’s principprogram for et regeringssamarbejde, der foreløbig har sikret mere deltagelse end indflydelse?
Ja, siger Annette Vilhelmsens tilhængere.
Annette Vilhelmsen har på den anden side igen og igen slået på, at hun er kandidaten, der vil flytte magten i SF tilbage fra ministerkontorerne til landsledelsen. Undervejs i større reformforhandlinger vil hun løbende vende tilbage til den 19 mand store landsledelse for at få angivet eller eventuelt korrigeret retningen, inden regeringsforhandlingerne kan fortsætte.
Men kan partiledelsen forvalte regeringsmagten, hvis en landsledelse i realiteten styrer projektet fra bagsædet? Nej, siger Astrid Krags tilhængere.
Mummespillene og de slet skjulte personangreb under de seneste ugers valgkamp har været uskønne at følge. Men set ud fra et demokratisk perspektiv er det et sundhedstegn, at SF lader partiets medlemmer stemme om partiets linje.
Hvordan ville procenterne mon fordele sig, hvis Helle Thorning-Schmidt og Margrethe Vestager lod deres partimedlemmer stemme for eller imod regeringssamarbejdet? Det ville være interessant at se.
Men både SF og regeringen har brug for, at partimedlemmerne i morgen på Det Kgl. Bibliotek giver deres næste formand et klart mandat.
Valget står mellem den professionelle og amatøren. Et valg af amatøren vil ikke nødvendigvis være uprofessionelt. Men det vil være et fravalg af det professionelle.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",8.0,12. oktober 2012,"Men kan partiledelsen forvalte regeringsmagten, hvis en landsledelse i realiteten styrer projektet fra bagsædet? Nej, siger Astrid Krags tilhængere."
11741,/debat/leder/2011/08/paedagogiske-ja,Det pædagogiske ja,Mette Klingsey," I et lille årti har skolelærerne måttet lægge bagdel til VK-regeringens pisk nu er tiden så kommet til pædagogerne. Socialminister Benedikte Kiær (K) går således til angreb på den frie leg i børnehaver og vuggestuer. Fremover skal pædagogerne forpligtes på systematisk samvær, flere projekter og langt mere organiserede hverdage i de daginstitutioner, som ifølge flere forskere præges af store forskelle i både tilgangen til pædagogikken og andelen af pædagogtid brugt sammen med børnene.
Socialministeren lægger sig i slipstrømmen af forhenværende statsminister Anders Fogh Rasmussens (V) opgør med rundkredspædagogikken, når hun taler om en »dybt forældet pædagogik fra hippietiden.« Med den retorik skal hun nok få opbakning fra sine egne. Men Benedikte Kiær risikerer samtidig at indkassere helt samme modvilje fra pædagogerne, som skolelærerne lagde for dagen over for Foghs krav om mere faglighed. Således var det da også med en automatisk rynken på næsen og krav om flere penge til bedre normering, at lederforeningen i pædagogernes fagforbund, BUPL, reagerede på ministerens udmelding i Politiken i går.
Der er utvivlsomt behov for flere ressourcer rigtig mange steder så langt har BUPL ret. Men lige så sikkert synes det, at der er plads til forbedring inden for de eksisterende rammer. De pædagogiske forskere er næppe helt galt afmarcherede, når de slår til lyd for et større engagement i børnenes leg, eller når de går i rette med de pædagoger, der bruger mere tid på at snakke med deres kolleger end på at være sammen med børnene.
Der er plads til forbedring på de fleste arbejdspladser; således også i daginstitutionerne, hvor børnene i visse tilfælde må nøjes med 15 minutters voksenkontakt om dagen.
Desværre virker det, som om Benedikte Kiær allerede har trykket på pædagogernes nej-knap, og det er en skam især for børnene.
",34.0,5. august 2011,"Der er plads til forbedring på de fleste arbejdspladser; således også i daginstitutionerne, hvor børnene i visse tilfælde må nøjes med 15 minutters voksenkontakt om dagen."
9234,/debat/2012/09/skift-bank-knaek-kasinokapitalismen,Skift bank og knæk kasinokapitalismen,"Uffe Lembo, Peter Ahrenfeldt Schrøder, Kasper Juel Gregersen og Ronnie Taarnborg"," Fire år efter finanskrisens udbrud lever kasinokapitalismen i bedste velgående, både internationalt og i Danmark.
I Storbritannien viste LIBOR-skandalen for nylig, at storbanken Barclay næsten uhindret har manipuleret med toneangivende rentesatser. Manglende gennemsigtighed og regulering giver altså stadig banker adgang til gigantgevinster. Som de glædeligt udnytter.
Også for de danske storbankers vedkommende er det fortsat ikke traditionel bankdrift, men finansiel spekulation, der producerer de sorte tal på bundlinjen. For eksempel tjente Danske Bank i 2011 4,1 mia. kroner på handel med værdipapirer og derivater, men tabte 490 mio. på sin almindelige bankforretning. Problemet er, at mange af disse handler har karakter af væddemål, hvor spillerne bruger deres – og i bankernes tilfælde vores – penge som indsats på et kasinomarked, hvor kun avancerede algoritmer, om nogen, kan kortlægge de reelle risici, deres vekselvirkning og følger for realøkonomien. Krisen viste os, at det somme tider løber løbsk. Og bankerne insisterer på at fortsætte de risikable forretninger, der var med til at destabilisere verdensøkonomien under krisen.
Denne nedslående status quo er årsag til, at vi har startet borgerinitiativet ’Skift Bank Dag’. Missionen er enkel: Vi opfordrer alle til at tænke over, hvor deres penge er placeret, og til at skifte bank sammen med os inden den 1. oktober. Lad os begrunde det med tre argumenter – et moralsk, et strategisk og et demokratisk.
Ringe til at regulere sig selv
Vi flytter vores penge for at markere, at der ikke er ryddet ordentligt op i den spillebule af spekulation, der kastede os ud i krisen. Vi vil ikke låne vores penge til de banker, der selv var skyld i krisen. Borgerne betaler i forvejen gennem redningspakker for bankernes spekulationsgilde, og regningen truer sammen med international lavkonjunktur både velfærd og velstand i den vestlige verden.
Vi forstår ikke, hvorfor bankerne nærmest uanfægtet får lov til at spekulere videre. Finansverdenen er notorisk ringe til at regulere sig selv og skaber gang på gang bobleøkonomier, der brister med katastrofale følger. Både bristen af it- og boligboblen viste, at priser styrtdykker, ledigheden skyder i vejret og markedsdeltagere går i panik. Og senest kastede storbankerne, inklusive de danske, deres tvivlsomme kærlighed på råvaremarkederne. Journalistgruppen DanWatch har dokumenteret, at Danske Bank, Nordea og Jyske Bank har spekuleret intensivt i fødevarer efter finanskrisen og bidraget til, at antallet af sultende i u-landene i 2008 – ifølge FN – blev forøget med mere end 40 mio. på grund af fødevarespekulation.
Ved at skifte bank sender vi som forbrugere et kraftigt signal til uansvarlige banker om, at vi ikke vil lade vores penge være fundament for den type virksomhed.
Men det er ikke kun moralsk indignation, der driver os: Fremadrettet vil vi vende magtforholdet mellem borgerne og de største banker til borgernes fordel. Det fører os til det strategiske argument for at skifte bank.
Stem med fødderne
De sidste årtier er magtbalancen mellem borgere, politikere og banker gradvist blevet forskudt til bankernes fordel, så politik nu alt for ofte indrettes efter de store bankers behov.
De internationale derivatmarkeder blev i 90’erne dereguleret i et forsøg på at redde væksten i en ellers stagnerende økonomi. Det muliggjorde bankernes massive satsninger på innovation i finansielle produkter og den voldsomme vækst i finansielle aktiviteter, der – sammen med opkøb af andre banker – nu betyder, at Danske Banks aktiver udgør næsten det dobbelte af Danmarks BNP. Resultatet er en økonomi drevet af (privat) gæld med en meget magtfuld finanssektor.
Kapitalkoncentrationen i de store banker gør, at staten er tvunget til at garantere deres overlevelse. Og desværre gælder garantien uanset, hvordan de opfører sig. Deraf begrebet ’systemisk vigtige banker’, der er en bureaukratisk måde at sige: en bank, der er ’for fed til at gå ned’.
Med statsgarantien i ryggen kan bankerne over for investorer og resten af omverdenen sige, at de er en ’sikker bank’. Netop det argument brugte Danske Bank i maj, da det internationale kreditratingbureau Moody’s nedgraderede deres status. Samtidig har de systemisk vigtige banker nu også fået et trumfkort foræret af politikerne:
»Hvis I ikke redder os, så falder I selv«.
Ved at skifte bank hjælper vi politikerne ud af denne blindgyde. En for en flytter vi vores penge og ændrer lidt efter lidt banksektorens sammensætning. Vi ’stemmer med fødderne’ på ansvarlige banker og giver gradvist politikerne bedre kort på hånden i spillet om at regulere den finansielle sektor til fordel for fællesskabet frem for blot bankernes indtjeningsmuligheder.
Hver eneste person, der flytter sine penge til en bedre bank, er med til at rykke magtbalancen mellem borgere og finansielle spekulanter et stykke mod det bedre.
Men hvad er en ’bedre bank’?
Det demokratiske alternativ
Alle banker er heldigvis ikke ens, men drives derimod efter vidt forskellige principper. Vi anbefaler andelskasser, såsom Folkesparekassen, Dragsholm Sparekasse og Arbejdernes Landsbank, hvis mål ikke er privat proft, men ansvarlig bankforretning for kunderne.
Eksempler på ’shareholder value-banker’ er Danske Bank, Nordea, Jyske Bank, Nykredit og Sydbank, der tilsammen sidder på mere end tre fjerdedele af det danske marked for privatkunder. Målet med denne banktype at sikre aktionærerne profit. Etik og begrænsning af spekulation kommer i anden række – i bedste fald. Og mange tror, at deres penge er sikrest i disse banker. Forkert – dels fordi de seneste risikovurderinger viser, at mange andels- og sparekasser har sikker økonomi, dels fordi Indskydergarantifonden dækker private indlån op til 750.000 kr. ved krak.
Når kunderne eller almennyttige fællesskaber derimod ejer banken, har de magt til at forbyde, at pengene bruges til spekulative væddemål og uetiske investeringer. Disse bankers struktur indebærer samtidig, at det er andelshaverne eller garanterne – ofte kunderne – der i fællesskab beslutter, hvad et eventuelt overskud skal gå til – eller om det skal geninvesteres i bedre vilkår for de almindelige bankkunder.
Det er altså nyttigt både for samfundet og for banksektoren at flytte sine penge til en bedre bank. Samtidig kan det for mange mennesker være en god forretning – og hver krone eller lønkonto tæller.
I Skift Bank Dag tror vi ikke, at en oplysningskampagne om bankvalg i sig selv ændrer det finansielle landskab afgørende – desværre. Omvendt flytter teoretiske tirader om problemerne ved kasinokapitalisme heller ikke noget.
Netop derfor går vores kampagne på to ben. Dels svækker vi de store bankers magt efter tanken om, at mange bække små giver en stor å. Dels inviterer vi til en hårdt tiltrængt debat, om fremtidens finansielle sektor, og hvordan den skal reguleres politisk. Og vi glæder os til at høre fra politikere, banker og borgere, der vil skifte bank sammen med os.
Skift Bank Dag er et uafhængigt borgerinitiativ, der opfordrer til at skifte bank inden 1. oktober. På www.skiftbankdag.dk kan du få hjælp til at navigere i bankjunglen og vælge en bank du kan stå inde for.
Uffe Lembo er talsmand for Skift Bank Dag. Peter Ahrenfeldt Schrøder, Kasper Juel Gregersen og Ronnie Taarnborg er alle aktive i Aktive i Skift Bank Dag-initiativet




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",61.0,3. september 2012," Fire år efter finanskrisens udbrud lever kasinokapitalismen i bedste velgående, både internationalt og i Danmark."
7551,/debat/2013/05/gemt-kaerligheden-langt-vaek,Vi har gemt kærligheden langt væk,Frej Prahl," Vi længes efter kærlighed. Det har medierne for længst indset og har i stor stil kapitaliseret på den længsel. Alle kender Justin Bieber, Medina og Seebach. Kærligheden dyrkes i stor, næsten hysterisk stil. Men vi er sat i rollen som kærlighedens tilskuere. I biografstolen eller blandt de andre tilskuere til koncerten. I teenagepigens værelse, hvor Bieber-plakater giver fantasien råstof nok til utallige bryllupsrejser med kendissen.
Men hvordan går det med den levede kærlighed? FN’s Verdenssundhedsorganisation (WHO) forudser, at i 2030 vil flere mennesker være ramt af depression end af nogen anden sygdom. Der har været anlagt forskellige perspektiver på den psykologiske krise, der breder sig. Men forskerne har udeladt den allermest banale overvejelse: Er vi ved at miste fornemmelsen for en af livets grunddimensioner; kærligheden? Hver epoke har haft sine ideologier, som forsøgte at give kærligheden form og farve. Før bistod kristendommen med sine fortællinger om kærlighed. Fortællinger, som da de blev viklet ind i magt og økonomi, blev ukærlige. De store fortællingers død efterlod os med en unik mulighed for at definere en mere ren kærlighed.
Men man undlod at sætte noget i stedet for kristendommen. Derfor blev ét ideal enerådende; det økonomiske. Det er nu engang sådan, at en vis idé om økonomiske forhold er nødvendigt for overhovedet at overleve. Men uden andre idealers indvendinger blev økonomi – som i udgangspunktet er livets betingelse – livets bestemmelse. Derfor er kongstanken hos alle politiske partier økonomisk vækst. Idealet bliver at udvide den fysiske velstand.
Sov, træn, spis, gentag
Den markedsøkonomiske målestok er krøbet ind under huden på os og er blevet den målestok, udfra hvilken det væsentlige i tilværelsen vurderes. Det kommer til udtryk i vores fokus på vækst i karriereforløb, i muskler, i kondital, i bryster, i test, i antal ’venner’ og ’likes’ på sociale medier. Alt sammen vækst, der kan ses og måles.
I kølvandet ser vi opblomstringen af sygdomme som ’ortoreksi’ (overdreven sundhed) og ’megareksi’ (træningsmani). Eller i voksende bevægelser som the quantified self, hvor medlemmerne kontinuerligt overvåger og optimerer kroppens væksttilstand. En af nutidens mest populære træningsformer, crossfit, summerer meningen med det moderne menneskes liv op i en enkel grundsætning: Sleep Train Eat Repeat. Sisyfosmyten gjort til virkelighed.
Vi lever vores liv efter et økonomisk ideal, der er formet på baggrund af en særlig forestilling om mennesket. En forestilling, hvor menneskets handlinger hovedsageligt er ’rationelle’, ’kyniske’, egoistiske og for alt i verden målbare. Kærlighedens handlinger er det modsatte, men det mister vi fornemmelsen for, når vi dyrker ’den økonomiske mand’ som højeste ideal. Vi bliver fremmede over for kærligheden.
Min svigerfar spurgte mig engang, hvorfor det ikke længere var tjekket at blive gammel. Nu kan jeg svare ham, at alderdommen repræsenterer vækstidealets modstykke: afvæksten. Det bliver et uudholdeligt vilkår, som vi gemmer væk på plejehjem, hvilket, vi i øvrigt kan blive enige om, er meget lidt værdigt.
Bedre liv med store bryster?
Vi finder ikke værdi i at tilbringe tid med de ældre og overlader det til professionelle, som knap nok selv gider arbejdet. Institutionaliseringen og berøringsangsten i forhold til de ældre skærmer os fra den erfaring, de har at videregive. Det er uheldigt, for de gamle har noget vigtigt på hjerte. For hvis man vil nå en forståelse af det meningsfulde i livet, er det oplagt at vende sig mod dem, der har levet længst.
Her har man lavet nogle interessante undersøgelser blandt døende hospicepatienter, hvor man har spurgt dem om, hvad der har været meningsfuldt i livet. Beretningerne kredser altid om væsentligheden af at indgå i kærlige relationer til andre mennesker. Det er aldrig den dyre bil, det høje kondital eller de store bryster, der fremhæves. I den anden ende af aldersspektret findes en samfundsgruppe, som også har et potentiale for at give os nogle dybe erfaringer af kærligheden. Men som et resultat af det økonomiske paradigmes enerådighed, bliver også de gemt væk.
Det er ikke blot de ældre, der bliver institutionaliseret. Danmark har også verdensrekorden i institutionalisering af børn.
Moderskabets potentialer
Det ligger mig meget på sinde, at slå fast, at det ikke sker for børnene, men for vækstøkonomiens skyld. Det peger langt størstedelen af psykologisk forskning på. Vores økonomiske ideologi tvinger os ud i fuldtidsstillinger på arbejdsmarkedet, hvor vi kan bidrage til samfundets vækstøkonomi. Moderskabets værdi bliver underordnet værdien på arbejdsmarkedet, fordi værdien i moderskabet er langt mindre synlig for øjet.
Her giver man barnet sin tid og omsorg. Det, man får igen, er således ikke en konkret fysisk genstand, men et helt og kærligt menneske, som har fået de bedste psykologiske vækstbetingelser for at klare sig i verden. Betingelserne er psykologiske og passer derfor ikke ind i det fysiske vækstparadigme.
Men vi må få øjnene op for, hvordan de to sider hænger sammen: En økonomisk værdsættelse af moderskabet vil virke positivt tilbage på økonomien, da vi ved, at tilknytningen – eller mangel på samme – i barndommen hænger sammen med senere udviklingsforstyrrelser. En diagnose koster også penge. Mødrene bliver også ramt: I Norge har kvinderne efter indførslen af den fulde vuggestuedækning vundet verdensrekorden i sygefravær. Det koster også penge. Det sker ikke kun i Norge.
Flere kvinder herhjemme oplever tilsvarende, at de øver vold på sig selv, når deres børn i en tidlig alder skal afleveres i institution. Det bliver her tydeligt, at den økonomiske vækstlogik endnu ikke har gjort os helt fremmede over for de dybe kærlighedsfølelser, der eksisterer mellem mor og barn.
Moderskabet er måske det eneste sted i samfundet, hvor man ikke søger personlig profit, som den franske psykoanalytiker Marchel Gauchet for nylig udtrykte det. Desværre modarbejder den økonomiske vækstideologi de steder, hvor kærligheden kommer stærkest til udtryk.
Ingen plads til handicappede
I Danmark findes børn, som bliver ’sorteret fra’ umiddelbart efter undfangelsen. Fordi de bryder med vækstideologien. Derfor er det i dag mere reglen end undtagelsen, at vordende mødre får nakkefoldsscannet deres barn. En procedure som, ifølge Etisk Råds hjemmeside, har gjort Danmark til indehaver af en uhyggelig verdensrekord: Danmark er det land i verden, hvor der bliver født færrest børn med Downs Syndrom eller udviklingshæmning. Hvis udviklingen fortsætter, vil der i Danmark i 2030 – samme år, hvor depression bliver den mest udbredte sygdom – ikke blive født ét eneste barn med Downs Syndrom.
Nakkefoldsscanningen sender et signal om, at det ikke er ønskeligt at få sådanne børn. De kræver tid. Den slags tid, som vi har vanskeligt ved at sætte pris på. Jeg underkender ikke, at et liv med et udviklingshæmmet barn er krævende. Men jeg er sikker på, at en nyorientering i værdier vil vende vores opmærksomhed mod det værdifulde i samværet med sådanne børn. Det er min egen erfaring, at lige præcis mennesker med Downs Syndrom har en særlig evne til at åbne for nogle kvaliteter i mennesker, som en mere kærlig tilværelse kalder på.
De ældre fortæller om kærligheden, moderskabet udstråler den, og de udviklingshæmmede åbner op for den. Men en vækstlogik, vi alle sammen reproducerer hver eneste dag, dæmmer op for kærlighedens kilder. Vi har alle sammen et ansvar for at nedbryde de dæmninger, så vi kan vinde kærligheden tilbage.
 
Frej Prahl er stud. Bach. psych, far og medlem af SAMFO. Han er tidligere hjemmeplejer og pædagogvikar på institution for udviklingshæmmede
 




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",63.0,7. maj 2013,De 5 artikler I har brugt mest tid på
4082,/debat/2014/09/boedlerne-vasker-haender,Bødlerne vasker deres hænder,Niels Peter Agger," Peter er ved at dø af prostatakræft. Sygdommen har spredt sig i kroppen, og metastaserne har nu invaderet knoglerne. Det er et sandt smertehelvede. Seks års behandling har hverken stoppet kræften eller bragt væsentlig lindring. Nu vil Peter bare væk herfra.
Han tigger personalet og sine nære om at sætte en stopper for de ubærlige lidelser.
Men hospicepersonalet bliver ved med at tale om »liv indtil det sidste«. De mumler lavmælt noget om beskyttelse mod pårørendepres. De prøver også indædt at få ham til at forstå, at der er ting i vores liv, vi må acceptere og ikke har kontrol over. Dødens realitet. Når deres lønarbejdervagt er ovre, smider de kitlen, drager ud i hverdagslivet og genopretter illusionen om dødens uendelige fjernhed.
Men Peter ligger der stadig. Dødsmærket. Lænket til sengen.
Indimellem tænker han ondskabsfuldt: »Gid de hvidkappeklædte selv vil lide en smertelig, udtrukken død«. I sit indre kalder han dem omsorgsfascister og håber, at de selv en dag vil blive fanget magtesløse i et sundhedssystem, der gemmer sig bag Etisk Råd og føler sig ophøjet nok til at bestemme, om døden er legal eller kriminel.
Filosofiske spilfægterier
Overalt i Europa diskuterer man aktiv dødshjælp. For hvorfor fastholder staten retten til at bestemme over vores død, mens forbehold omkring fødsel, organdonation og kønsskifte underlægges individets selvbestemmelsesret?
Danske politikere tør bare ikke tage stilling til aktiv dødshjælp. Det gælder lige fra højrefløjen til Enhedslisten. Heroverfor står 71 procent af alle danskere, at aktiv dødshjælp lovliggøres.
Vi er vidne til statsmagtens elitære folkeforagt, og politikerne har de seneste 20 år gemt sig bag Etisk Råd, som vedvarende fastholder kriminalisering af aktiv dødshjælp. Dette selv om rådet udmærket er klar over bivirkningerne i form af selvmordsturisme, pårørendedrab og fordobling af antallet af selvmord.
Rådet siger, at det ønsker undersøgelser på området, men gør ikke en disse for at få etableret mere viden. I stedet ævler det filosofisk om dilemmaer og taler om en glidebane og pårørendepres i stedet for at forholde sig til realiteten: at behandlingssystemet aldrig vil kunne fjerne lidelserne ved døden, og at en medicineret, ikketilstedeværende død er en uværdig strådød. Rådet forholder sig ikke til, at behandlingssystemet nu kan holde kroppen i live langt ud over det punkt, hvor psyken kan følge med.
Langsomt selvmord
Peter fortryder hurtigt sine tanker om hospicepersonalet, som gennemgående er dybt sympatiske. De gør et fantastisk stykke lindrende arbejde. Det er tydeligt, at de bliver usikre, når han fremsætter ønsket om dødsudfrielse. Mange af hans medpatienter har samme oplevelse, men ingen siger det højt, for de respekterer, at temaet er tabu. De ved, at de ansatte vil opleve det som kritik af den palliative (smertelindrende, red.) indsats.
Til slut tilbyder behandlingssystemet at bedøve Peter. Man vil lægge ham i medicinsk kunstig søvn og fjerne ham fra smerten og den vågne bevidsthed. En lur han ikke vil vågne af.
Men Peter nægter indædt. Han er af den gamle skole og ønsker at afslutte sit liv med åbne øjne. Han forsøger at få sine nære pårørende til at hjælpe ham ud af smertehelvedet. Den grønne pille. Plasticposen. Puden. Eller mere dramatisk: revolveren. Men de nægter. De kan ikke overskue at være dødsudfriere og risikere fængselsstraf og et ødelagt liv bagefter.
Peter fortryder bitterligt, at han ikke, mens han havde sin fulde førlighed, tog sit liv eller forberedte selvmordsrejsen til Schweiz. 100.000 kroner var bare for meget for hans sparsommelige, jyske sjæl.
Da alle dødens udveje således er lukket, begår han langsomt selvmord ved at nægte at tage næring og væske til sig. Personalet er gudskelov så humant, at de accepterer og undlader at lægge nærings- og væskedrop.
Peter dør totalt udtørret på hospice. Til sidst brister hovedpulsåren, og han bliver kvalt i sit eget blod. Hvis han var født i Holland, havde han anmodet sundhedssystemet om aktiv dødsudfrielse – og efter at de etiske procedurer var gennemgået, havde han fået tilladelse til at afslutte sit liv i hjemmet på et aftalt tidspunkt omgivet af sine kære.
I stedet fik han lov til at lytte til Etisk Råd og politikerne tale om filosofiske dilemmaer.
Bødlerne vasker deres hænder i blod. Det er ret så ulækkert.
Niels Peter Agger er cand.psych.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",2.0,1. oktober 2014,Niels Peter Agger er cand.psych.
8049,/debat/2013/02/italiens-mest-magtfulde-barbar,Italiens mest magtfulde barbar,Pietro Cini," Allerførst nogle oplysninger af personlig karakter: Jeg har boet i Danmark i 48 år, og snart kan jeg desuden fejre mit 40 års jubilæum som dansk statsborger.
Jeg elsker Danmark, og jeg bilder mig selv ind, at jeg er engageret i det danske samfundsliv blandt andet som besøgsven på det lokale ældrecenter.
Alligevel – og heldigvis! – føler jeg mig stadig stærkt knyttet til Italien, mit fødeland.
Min dobbelte identitet som både dansker og italiener er imidlertid behæftet med den ulempe, at jeg – ofte i festligt lag – af danske venner og bekendte kan blive bedt om at afgive min uforbeholdne mening om mafiaen, paven, Berlusconi eller noget helt fjerde med tilknytning til min italienske baggrund.
Når det sker, føler jeg mig som oftest frustreret over, hvor vanskeligt det er at give et klart og kort svar. For hvad kan man egentlig sige om eksempelvis Berlusconi?
Fænomenet Berlusconi
Vist kan man definere ham som en multidisciplinær magthaver, for hvem det er lykkedes at koble politik, management og showbiz i et fordummelses- og forråelsesprojekt, der blandt andet går ud på at fodre sine vælgere med mental hundeæde.
Har man imidlertid leveret mandens signalement, skylder man at forklare, hvordan og hvorfor det egentlig kunne gå til, at italienerne har stemt ham til hans magtstilling.
Det korte svar lyder: Det gjorde de af den sørgelige grund, at den samlede italienske politikerklasse – fra venstre til højre – enten ikke ville eller ikke kunne modstå ham. I bogen La libertà dei servi (Tyendets frihed, anmeldt i Information 29.10.2011, red.) giver politolog og professor ved Princeton Universitet Maurizio Viroli en uddybende forklaring. Vel er Italien i 1946 blevet en demokratisk republik, der baserer sig på en progressiv grundlov. Men »landets århundredgamle moralske svaghed, der er blevet yderligere undermineret under fascismen, kunne ikke blive helbredt af den italienske republik«.
Hvad skal vi forstå ved den ’moralske svaghed’, og hvorfra er den kommet? Ifølge Viroli er der især to faktorer, der har haft betydning for Italiens moralske svaghed.
’Bare vi får noget at æde’
Den ene er det fremmedherredømme, der i form af talrige store og små hoffer under fransk/spansk og senere østrigsk dominans fra 1500-tallet og frem til Italiens genforening i 1861, underlagde sig næsten hele Italien. Denne tingenes tilstand, der strakte sig over tre(!) århundreder, skabte ikke alene en stor og doven adelsklasse. Den skabte desværre også et værdisystem, hvor social overlegenhed blev ensbetydende med ligegyldighed over for samfundets tarv og ligegyldighed over for politik overhovedet.
Det var i denne periode, følgende maksime vandt indpas: ’Franza o Spagna – purché se magna’ (Det er lige meget, om vi bliver regeret af Frankrig eller Spanien – bare vi får noget at æde).
I parentes bemærket: Det var i ly af ligegyldigheden fra de adelige storgodsejeres side, at den sicilianske mafia fik lov til at opstå og udvikle sig.
Den anden faktor er den katolske kirke, der siden Vest-Romerrigets sammenbrud har sat et skæbnesvangert præg på Italiens historie.
Allerede i 1527 skrev Italiens mest betydningsfulde politiske tænker, Niccoló Machiavelli, i Drøftelser, at »Kirken har været årsagen til, at landet ikke er blevet samlet under ét overhoved, eftersom den ikke har haft tilstrækkelig styrke til at erobre Italien, men har været stærk nok til at kunne hindre andre i at gøre det. Således lever hele Italien under mange fyrster og småherskere og er blevet så splittet og svagt, at det er et bytte ikke blot for magtfulde barbarer, men for enhver der falder ind i det. Det skylder vi italienere kirken og ingen andre«.
Selv i 2013–152 år efter Italiens samling–står Machiavellis snart 500 år gamle dom ved magt.
Dommen kan suppleres med den konstatering, at Berlusconi er blevet både landets hovedfyrste og den mest magtfulde barbar. Desværre i begge tilfælde med kirkens velsignelse. Den fremtrædende katolske gejstlige, don Luigi Verzé, har sågar betegnet Berlusconi som »Guds gave til Italien«.
Italien som læremester
Tilbage til Virolis analyse. Ifølge ham regerer Berlusconi over et hof bestående af flere millioner underdanige hofmænd (m/k). Disse er mennesker, hvis servile attituder og vaner folder sig ud i »smiger, hykleri, kynisme, hån over for frie ånder, griskhed og korruption«.
I kontrast til hofmandens ’frihed’ sætter Viroli borgerens frihed. En frihed, der bunder i følelsen af ikke at være underkastet den vilkårlige eller enorme magt, der udøves af ét eller flere mennesker. En frihed, der føler sig forpligtet over for det fælles gode og udmønter sig i noget, man kan definere som borgerdyd.
Mens dette skrives, nærmer søndagens italienske parlamentsvalg sig, og Berlusconi har travlt med at profilere sig på alle tre landsdækkende tv-kanaler, som han ejer, ved ivrigt at deltage i mad- og broderiprogrammer.
Det kan man selvfølgelig grine af–ligesom man grinede af Mussolini. Men så sandt som at ’hver by har sine trolde’, fik Tyskland en trold, der var tilpasset tysk smag og selvforståelse. Man bør imidlertid ikke glemme, at Hitlers læremester var Mussolini.
I lyset af dette fortilfælde burde Europa begynde at tage Berlusconi alvorligt. Også i betragtning af, at Italien i historiens løb har været storleverandør af nyskabelser af både politisk og anden karakter.
De kommunale friheder blev opfundet og ført ud i livet i Italien mellem 1200- og 1400-tallet. I øvrigt samtidig med bankvæsnet. Senere kom forfaldet–Italien opfandt mafiaen og maskekomedien. Senere endnu kom Mussolini. Nu har vi Berlusconi, der på en og samme tid er kapitalist med (sandsynlige) mafiaforbindelser, manager, fyrste og klovn.
Fremtidens historikere vil måske kunne sige, at Berlusconi på sin egen perverterede måde virkelig har forenet Italien. Det har han gjort ved at hæve de negative aspekter af italiensk kultur til højeste potens. Han er jo den brovtende, pralende og vulgære rigmand, og samtidig evner han at give den som den snu tjener (den klassiske figur i den italienske maskekomedie), der snyder alle–inklusive in casu: dommerne og Angela Merkel. Med ham kulminerer så at sige en negativ udvikling, som man, med gamle Hegel in mente, må håbe vil slå om i en tilsvarende positiv udvikling.
Retsløshed eller genfødsel?
Lykkes det Berlusconi atter at blande sig i italiensk politik, vil det medføre en altomfattende ødelæggelse og en tilstand af retsløshed, som vil øge behovet for en stærk mand. Og man kan frygte, at det er netop det, Berlusconi satser på. At blive en latinsk Putin, der kan lovgive ad libitum i mafiaens og sine egne interesser–uden småligt hensyn til de dommere, som han hele tiden anklager for at være kommunister, der er forudindtaget mod ham. Forhåbentlig vil de italienske vælgere stemme på et mindre irrationelt alternativ end Berlusconi.
Dog er jeg ikke det mindste i tvivl om, at håbet for Italien i det lange løb ligger hos de mange frivillige, som i det stille fortsætter med at kæmpe for deres land. De er de frie borgere, som Maurizio Viroli efterlyser. Folk som filosoffen Roberta De Monticelli og arkæologen Salvatore Settis, der blev præsenteret for Informations læsere i to artikler af Informations dygtige Italien-korrespondent Mads Frese (17.12.2011 og 12.01.2013).
Jeg anser dem som kernen i (gen)fødslen af et italiensk civilsamfund, som langsomt, men sikkert formår at etablere sig som et levedygtigt alternativ til en italiensk politikerklasse, der–med Berlusconi i spidsen–ikke har vist sig opgaven voksen.
Pietro Cini er født i Italien i 1938, cand.mag. og pensioneret gymnasielærer
Mads Freses anmeldelse af ovennævnte Maurizio Virolis bog La libertà dei servi kan læses her




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,20. februar 2013,"Dommen kan suppleres med den konstatering, at Berlusconi er blevet både landets hovedfyrste og den mest magtfulde barbar. Desværre i begge tilfælde med kirkens velsignelse. Den fremtrædende katolske gejstlige, don Luigi Verzé, har sågar betegnet Berlusconi som »Guds gave til Italien«."
2445,/debat/2015/06/tillykke-tjenestepigerne-au-pairerne,Tillykke til tjenestepigerne! Hvad med au pairerne?,Jean Gocotano," KRONIK – På en smuk sommerdag er 28-årige Maria i fuld gang med den faste rengøring hos sin danske værtsfamilie i en pæn villa i en af Københavns nordlige forstæder. Moderen i hjemmet har meget specifikke krav til, hvordan huset skal gøres rent. Alle pyntegenstande – og det er mange – skal stå med millimeterpræcision på faste pladser, der skal tjekkes for edderkopper i hver en krog, og de skal indfanges med støvsugeren. Og når der skal støvsuges i entreen, skal de tunge kasser med sko, støvler og vintertøj flyttes, så der ikke er en plet på gulvet, der undgår støvsugeren.
Maria er før blevet skældt ud, når værtsmoderen ikke har været tilfreds med hendes rengøring, så hun er meget grundig. Da de tunge kasser skal flyttes, gør hun en forkert bevægelse, og pludselig har hun stærke smerter i det ene knæ.
Efter et besøg på skadestuen viser det sig, at hendes knæskal har forskubbet sig, og at hun ikke må lave fysisk arbejde de næste otte uger. For enhver anden på det danske arbejdsmarked ville det have betydet en sygemelding, men for Maria betød det en fyring, tab af opholdstilladelse og en kort frist til at forlade landet – helt uoverskuelige konsekvenser for den filippinske au pair, men helt lovligt og helt efter reglerne.
Sådan er vilkårene nemlig her i år 2015 for de ca. 4.500 au pairer, der hver dag laver husligt arbejde og passer børn i danske hjem.
De har rettigheder, men de rettigheder eksisterer kun så længe au pairen har en kontrakt med den danske værtsfamilie, og den kontrakt kan til enhver tid opsiges med kun 14 dages varsel. Sker det, forsvinder alle rettigheder som dug for solen, og den bevidsthed sidder i baghovedet fra det øjeblik, man som au pair træder ind over dørtrinnet i ’sit nye hjem’ i Danmark. Angsten for at blive fyret, miste indtægten og blive sendt hjem er hele tiden til stede, og det gør som udgangspunkt forholdet mellem au pair og værtsfamilie meget ulige, ganske som forholdet mellem tyende og husbond var det for 100 år siden.
Så slemt som i Hongkong
Jeg ved det og kender følelsen, for jeg har selv været au pair i en dansk familie. Før jeg kom til Danmark, var jeg hushjælp hos en velhavende familie i Hongkong, og når jeg fortæller danskere, at jeg faktisk ikke oplever den store forskel mellem at være i huset i Hongkong og være au pair i Danmark, ryster de fleste på hovedet. Naturligvis må det da være bedre i Danmark, vi har jo alle hørt om, hvor groft rige familier i Asien og Mellemøsten behandler deres tjenestefolk, og sådan er vi jo ikke her i landet.
Men som au pair i Danmark eller hushjælp i Hongkong er bevidstheden om, at man mister alt, hvis man gør sig upopulær hos sin arbejdsgiver faktisk den samme, så selv om der givetvis er dårligere forhold for flere tjenestefolk ude i verden, end der er for de fleste au pairer i Danmark, er oplevelsen af, at man ikke rigtigt har nogen rettigheder tæt på at være den samme.
I dag er jeg ikke længere au pairer. Jeg hjælper og rådgiver andre au-pairs med alle de problemer og spørgsmål, der kan opstå, når man ankommer fra for eksempel Filippinerne til Danmark. Det gør naturligvis, at jeg hører flere dårlige historier end gode. Så lad mig tage et forbehold nu. De fleste au pair-ophold i Danmark forløber godt, uden væsentlige problemer og uden den store utilfredshed hverken hos au pair eller værtsfamilie
Men det skyldes ikke, at danske familier er gode mennesker, der helt af sig selv behandler deres au pair-piger godt. Årsagen er, at au pairerne er tilbageholdende med at kræve deres ret på grund af angsten for en fyreseddel.
Fra menneske til funktion
Det ulige magtforhold påvirker ikke kun au pairen, jeg tror også, det påvirker familierne. Det ser ud til, at mange af de rigtig grimme sager om dårlig behandling af au pairer sker i familier, der har haft au pair før, måske en to-tre-fire gange før. Det gør ikke noget godt ved selv pæne mennesker at få den type magt over et andet menneske, som man som værtsfamilie har over sin au pair. Jeg tror, at man ganske langsomt holder op med at se sin au pair som et rigtigt ligeværdig menneske, og i stedet ser en funktion, som det gælder om at få mest muligt ud af.
Det er på dét tidspunkt, at værtsfamilierne f.eks. begynder at kræve, at au pairen tiltaler dem med ’sir’ og ’madam’, eller at au-pairen skal bære uniform, når vedkommende arbejder i hjemmet. Eller der, hvor arbejdsmængden bliver skruet op til langt over de 30 tilladte ugentlige timer, og kommer til at indeholde hårdt fysisk havearbejde, arbejde i stalden eller i familiens virksomhed. Det er der, værtsfamilierne hen over hovedet på au pairen sender mails til fagforeningen for at melde ham eller hende ud igen, tilbageholder breve fra myndighederne eller misinformerer om au pairens rettigheder. Eller der, hvor familierne ’låner’ au pairen ud, når vennerne skal have stor fest og har brug for lidt ekstra serveringspersonale. Eller beslutter, at et rum uden vinduer med en åben bruser i hjørnet er et fint sted at bo for den nye au pair.
Det hjælper heller ikke, at der er meget få konsekvenser ved at overtræde reglerne som værtsfamilie.
Reglerne siger, at værtsfamilier kan få karantæne, og dermed være forhindret i at få tilladelse til en ny au pair i en årrække, hvis reglerne bliver overtrådt groft. Det sker bare utrolig sjældent, og slet ikke i et omfang, der svarer til det antal problemer, jeg hører om gennem mit arbejde. I den tid jeg har arbejdet med området, har jeg kun hørt om tre familier, der var registreret i karantæne, og det virker ærligt talt som et meget lille antal.
Det er den eneste sanktion, der eksisterer over for værtsfamilier, der ikke overholder reglerne, og den bliver altså uhyre sjældent taget i brug.
Naturligvis kan forholdene også være så grelle, at au-pairen selv siger op. Så står familien uden au pair, og det kan jo være besværligt, men konsekvenserne af en opsigelse er meget større for au pairen selv. Opholdstilladelsen forsvinder, og au pairen skal forlade landet inden for meget kort tid. Langt størsteparten af au pairer i Danmark kommer fra tredjeverdenslande, så tabet af ophold og indtægt er ikke noget, man vælger frivilligt.
Langt fra kulturudveksling
Forleden vedtog Folketingen en revision af reglerne for au-pairs. De nye regler skærper kontrollen med arbejdstid og fritid, sikrer lidt mere i løn, og en række andre forbedringer. Det er glædeligt.
Au pair-ordningens væsentligste problem bliver der dog ikke taget hånd om – reglerne handler stadig om forhold, der faktisk ikke eksisterer i virkeligheden. Udgangspunktet er fortsat et »kulturudvekslingsophold« for en ung udlænding i en dansk familie, men antallet af au pairer, der kommer til Danmark i dag for at lære om den danske kultur og det danske samfund kan tælles på ganske få hænder. Au pairer rejser tværs over kloden til Danmark og Vesten for at arbejde og tjene penge og majoriteten af de danske værtsfamilier tager en au pair ind for at få hjælp til det praktiske i hverdagen. Det er et arbejdsforhold, og ikke ret meget andet.
Derfor kan jeg ikke lade være med at trække lidt på smilebåndet, når jeg ser de 100 år gamle billeder fra de danske stuepigers kamp for rettigheder. Au pairer har ikke brug for stemmeret eller uddannelse, men vi har – ganske som de fortidige tjenestepiger – brug for, at vores arbejde bliver taget alvorligt og at vores rettigheder bliver knyttet til os som personer, og ikke til vores ansættelse.
Jean Gocotano er talsperson for au pairerne i FOA




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",11.0,4. juni 2015,"Jeg ved det og kender følelsen, for jeg har selv været au pair i en dansk familie. Før jeg kom til Danmark, var jeg hushjælp hos en velhavende familie i Hongkong, og når jeg fortæller danskere, at jeg faktisk ikke oplever den store forskel mellem at være i huset i Hongkong og være au pair i Danmark, ryster de fleste på hovedet. Naturligvis må det da være bedre i Danmark, vi har jo alle hørt om, hvor groft rige familier i Asien og Mellemøsten behandler deres tjenestefolk, og sådan er vi jo ikke her i landet."
1,/debat/2016/06/public-service-public-service,Fra Public Service til PUBLIC SERVICE,Lasse Jensen," »Jeg ved godt, at jeg er en skuffelse for Danske Medier, fordi jeg går ind for DR«. Ordene var Vinca Wiedemanns, rektor for Filmskolen. Hun udgjorde sammen med reklamemanden Steffen Hjaltelin og den tidligere radikale folketingsmand Jeppe Mikkelsen panelet, da interesseorganisationen Danske Medier havde indbudt til en debat under Folkemødet i Allinge. Titlen var Danmark uden DR.
Det skulle være et tankeeksperiment, hvor Danske Mediers hede drømme skulle materialisere sig – om bl.a. at barbere DR ned med en fjerdedel, samtidig med at ’statsmediet’ underlægges store restriktioner med hensyn til det, som medieorganisationen kalder »tekstbaserede nyheder« på nettet. Fordi DR har skabt »urimelig konkurrence« til de private medier, forstås.
Det var derfor en sælsom oplevelse at se de tre paneldeltagere hver på sin måde erklære deres kærlighed til DR, mens ordstyreren, chefredaktør Troels Myhlenberg fra Fyens Stiftstidende, kæmpede en brav kamp for at få dem til at tænke store tanker om et Danmark uden DR. Alle deltagerne havde på forhånd fået tilsendt Danske Mediers tanker om, hvordan licensmilliarderne kunne sprede glæde og fornøjelse alle andre steder end i DR.
Men panelisterne insisterede på hver deres måde på, at DR var nødvendig, at »statsstøttede medier er fint« (Hjaltelin), og »hvis jeg havde milliarderne, ville jeg nok bruge dem på noget lignende DR« (Jeppe Mikkelsen).
Jeg tror ikke, det gik helt, som Danske Mediers direktør Ebbe Dal havde forestillet sig. Nærmest tværtimod. Det kom nemlig ikke til at handle om at udradere DR, men om hvordan man kunne gøre DR stærkere ved at modernisere det. Vel at mærke på det område, som er blevet en kampplads mellem de private medier og DR: nettet. Her skal DR skifte kurs og styrke sin indsats med langt mere end de nuværende ni procent af budgettet, lød signalet fra paneldeltagerne.
Man kunne bruge det meste af sin folkemødetid med at overvære den ene debat om DR og public service efter den anden. Generaldirektør Maria Rørbye Rønn, der oftest fremtræder korrekt og en anelse belærende, kastede masken og gik til frontalangreb på sin tidligere direktørkollega i DR, Liberal Alliances Mette Bock. Det klædte generaldirektøren at gå direkte i kødet på Bock, der lød som om hun var købt og betalt af Danske Medier.
Jeg tænkte, at hvis DR generelt åbnede debatten med nye tanker og initiativer i stedet for hele tiden defensivt at lukke den, kunne debatbilledet se helt anderledes ud. DR kunne faktisk lære noget af sine egne fans – for eksempel trekløveret på Danske Mediers egen scene, hvor Steffen Hjaltelin udtrykte det således: »DR mangler en måde til at hoppe ind i det nye mediebillede. Public service skal nytænkes, for det er lige så vigtigt som Folkemødet«, og Jeppe Mikkelsen, der kort og kontant konstaterede, at »hvis det hele blev kommercielt, ville det være et stort tab.«
Højdepunktet af Folkemødets utallige DR- og public service-debatter var naturligvis kulturminister Bertel Haarders uddeling af en kasse øl til Dansk Kunstnerråd, som blev vinder af hans egen opfundne konkurrence om at finde et nyt dansk ord for public service. Ordet blev PUBLIC SERVICE, og det afspejler den dybe begrebsforvirring, som præger debatten.
Ministeren selv har ofte svært ved at finde rundt i det, når han taler om private mediers ’public service’ og i virkeligheden bør sige ’publicisme’. Det, der adskille public service-medier fra private medier er jo, at de er statsejede og/eller licensfinansierede og undergivet regler for, hvad og hvordan de skal formidle deres indhold. Private medier har fuld frihed til at forvalte deres indhold.
Af de hundreder af argumenter, påstande, sandheder og løgne, som føg gennem teltene i Allinge om public service trængte et markant indlæg igennem Folkemødets pulserende ord-marked. Det kom fra Radio 24syvs direktør Jørgen Ramskov, der i kunstnernes Rosengade-telt sagde: »Fordelen ved public service er, at man har mulighed for at tage store chancer, tænke nyt og give plads. Men vi kan kun overleve ved at tale med folk, ikke til folk. Public service kan kun overleve, hvis politikerne holder op med at detailregulere. Staten skal sætte rammer og give os fri!«
Lasse Jensen er mediejournalist. Klummen er udtryk for skribentens egen holdning
",2.0,22. juni 2016,"Højdepunktet af Folkemødets utallige DR- og public service-debatter var naturligvis kulturminister Bertel Haarders uddeling af en kasse øl til Dansk Kunstnerråd, som blev vinder af hans egen opfundne konkurrence om at finde et nyt dansk ord for public service. Ordet blev PUBLIC SERVICE, og det afspejler den dybe begrebsforvirring, som præger debatten."
8718,/debat/2012/11/akutpakken-bedre-rygte,Akutpakken er bedre end sit rygte,Nadeem Farooq," Det er naturligvis helt i orden at være uenig i regeringens beskæftigelsespolitik. Men det er ikke urimeligt at kræve, at kritikken bygger på en smule fakta og ikke udelukkende myter og følelser. Der er for mange, der har travlt med at skabe en stemning af angst og frygt. Problemet er, at det skader de lediges muligheder for at komme i job.
Regeringen holder fast i reformkursen, herunder afkortningen af dagpengereformen, fordi den øger beskæftigelsen. Selvom dansk økonomi kører i slæbegear i øjeblikket, er arbejdsmarkedet langtfra frosset til. I seneste kvartal var der 175.000 opsagte og nybesatte job. Alle disse jobåbninger rummer muligheder for de ledige.
Samtidig hermed kan vi allerede nu se effekten af den første akutpakke. Antallet af truede dagpengemodtagere er faldet med 17 procent, viser tallene fra oktober fra forskellige a-kasser. Og effekten vil helt sikkert stige, jo tættere vi kommer på 1. januar. Forklaringen fra a-kasserne lyder på, at medlemmerne søger job bredere i slutningen af ledighedsperioden. Det viser, at både dagpengereformen og akutindsatsen virker. Ligeledes er regeringens seneste initiativ med akutjob blevet skarpt kritiseret. Lidt fakta må være i orden. Med aftalen om akutjob reserveres en meget begrænset, men afgørende, del af 600.000 årlige jobåbninger i en midlertidig periode til dagpengeledige, som er i særlig risiko for at miste deres dagpengeret. På den måde undgår vi, at de ledige bliver langtidsledige, samtidig med at vi bevarer dynamikken på arbejdsmarkedet.
Den bedste socialpolitik
Regeringens og Radikale Venstres arbejdsmarkedspolitik handler ikke kun om at bekæmpe ledighed, men også om at skabe ny vækst, høj beskæftigelse og en sund økonomi. Det er sådan, man gennemfører den bedste socialpolitik. Jo mere vi kan åbne arbejdsmarkedet op for dem, som for længe har henslæbt en tilværelse på sidelinjen, desto bedre er det for den enkelte og for det danske samfund.
Vi skal fjerne adgangsbarriererne til arbejdsmarkedet både via håndholdte metoder og bedre vilkår for det danske erhvervsliv. I sidste ende er det bedre rammer for privat jobskabelse, der er afgørende for vækst og velstand.
Nadeem Farooq, arbejdsmarkedsordfører (R)
",47.0,12. november 2012,"Nadeem Farooq, arbejdsmarkedsordfører (R)"
890,/debat/leder/2016/01/blakket-omdoemme,Blakket omdømme,Christian Jensen," Verden over trækkes Danmark i disse dage igennem et søle af dårlig medieomtale. Først var der planerne om at beslaglægge flygtninges mest værdifulde værdigenstande. Selv om regeringen og den danske udenrigstjeneste er ude med skumslukkeren for at dementere historien om vielsesringe som en del af pakken, så spreder historien sig fortsat. Og i sidste uge blev det en international skandale, at Randers Kommune vil køre obligatorisk svinekød – formet som frikadeller – ind i de lokale børneinstitutioner.
Hvad foregår der i den demokratiske idealstat højt mod nord, spørger de i USA, i Australien og i resten af Europa? Begge historier underbygger den samme grundfortælling om et land, hvor politikerne har taget alle til rådighed stående midler i brug for at holde flygtninge ude af landet og holde muslimsk levevis ude af det offentlige rum. Den slags er en lige så god journalistisk historie, som det er dårligt nyt for Danmarks internationale renommé.
Debatten om den danske asylpolitik nåede i går sit foreløbige klimaks, da udenrigsminister Kristian Jensen (V) og udlændingeminister Inger Støjberg (V) over for Europa-Parlamentet måtte forklare og forsvare den danske politik.
Selv om det er den danske regerings udlændingepolitik, der trækker overskrifter og politiske reaktioner, forsøgte Kristian Jensen forud for gårsdagens møde at give kritikerne skylden for miseren. Udenrigsministeren lod forstå, at det faktisk er de danske EU-parlamentarikere, som i virkeligheden skader Danmark. Kristian Jensen trak ligefrem de moralske linjer tilbage til Muhammed-krisen, hvor et hold danske imamer for 10 år siden medvirkede til at gøde jorden for vrede, vold og afbrændte dannebrogsflag i Mellemøsten.
»Jeg kan desværre se, at nogle fra Danmark selv er med til at skubbe på vognen. Jeg vil anbefale, at man tænker over, om de påstande, som man kommer med om Danmark, rent faktisk holder vand,« udtalte Kristian Jensen således i weekenden til Jyllands-Posten med henvisning til historien om beslaglæggelse af vielsesringe. De Konservatives integrationsordfører Naser Khader satte trumf på, da han på Facebook skrev, at det »tangerer landsskadelig virksomhed«. Det er stærke sager.
At sprede usande historier af enhver art er selvsagt forkasteligt. Men det er jo heller ikke, hvad de danske EU-parlamentarikere fra bl.a. Radikale Venstre og SF gør. De gør blot, hvad regeringen selv har kaldt på: Debatterer vilkårene for asylansøgere, og de gør det i en relevant demokratisk institution. Noget helt andet er så, at det for regeringen er stærkt ubekvemt at møde sin egen politik for åbent tæppe i Europa-Parlamentet. Det er til at forstå.
Men det var jo regeringen selv, der indrykkede annoncer om strammede asylregler i flere libanesiske aviser. Det var jo regeringen selv, der fandt på at ville beslaglægge flygtningenes værdigenstande. Det var regeringen selv, der dermed forsøgte at skræmme flygtninge uden om Danmark med symbolpolitiske tiltag, der netop skulle sikre international omtale.
Regeringen forsøger at tale til flygtningene, men resten af verden lytter med. Og rigtig mange bryder sig ikke om det, de hører. Internationale medier har vanskeligt ved at forene Danmarks udlændingepolitik med de demokratiske og medmenneskelige værdier, vores land normalt forbindes med.
Vi står bestemt ikke i en stolt stund for nationen. Deri har regeringen helt ret. Men når Kristian Jensen appellerer til sine kritikere om at tænke sig om en ekstra gang, må vi sige: Det burde du og regeringen selv tidligere have gjort. Der er således tale om fuldtonet hykleri, når regeringen anklager alle mulige andre for at være skyld i den skade, danske interesser i øjeblikket lider i udlandet. Ansvaret for de pletter, Danmark for tiden får på sit omdømme, skal først og sidst placeres hos den danske regering.
Hvis Lars Løkke Rasmussen (V) ikke bryder sig om den internationale omtale af sin regerings politik, burde han spørge sig selv: Gad vide om det er omtalen eller politikken, den er gal med. Men regeringen føler sig tydeligvis hævet over kritik. Det understøtter blot fortællingen om det engang så åbensindede land, der lukker grænserne for flygtninge – og ørerne for relevant kritik.
",11.0,26. januar 2016,"Men det var jo regeringen selv, der indrykkede annoncer om strammede asylregler i flere libanesiske aviser. Det var jo regeringen selv, der fandt på at ville beslaglægge flygtningenes værdigenstande. Det var regeringen selv, der dermed forsøgte at skræmme flygtninge uden om Danmark med symbolpolitiske tiltag, der netop skulle sikre international omtale."
10497,/debat/2012/02/keynes-kan-bruges,Hvad Keynes kan bruges til,Anders Lundkvist," Det ligger dybt i det liberale verdensbillede, at hvad der er godt for den enkelte forbruger og kapitalejer er godt for samfundet.
’Den usynlige hånd’ – dvs. konkurrencen – sørger for, at uhæmmet nytte- og profitmaksimering giver det optimale resultat for samfundsøkonomien.
Denne teori blev godt og grundigt dementeret af 30’ernes krise. Derfor fik Keynes vind i sejlene. Han indså, at for at frelse kapitalismen fra sig selv, måtte man vende liberalismen på hovedet og reparere på kollektive, samfundsøkonomiske størrelser, først og fremmest den samlede efterspørgsel. Hvad der er godt for samfundet, er godt for den enkelte.
Nu er liberalismen jo kommet tilbage. Politikerne – hedder det – må være lige så ansvarlige som husmoderen, sætte tæring efter næring og alt det andet vrøvl, der nu leder Europa ned i et sort hul. Arbejdsløsheden vokser, og økonomien (BNP) i EU forventes nu at falde med 0,5 procent i 2012. Denne programmerede katastrofe skyldes dels nedskæringerne, dels den uansvarlige løntilbageholdenhed i bl.a. Danmark, hvorved efterspørgsel trækkes ud af økonomien. Det var med en sådan politik, at de tyske regeringer før Hitler fik banket arbejdsløsheden i vejret.
En keynesiansk ekspansiv finanspolitik har sine udfordringer, men de kan overvindes.
Keynesianisme i ét land fungerer dårligt i vor globaliserede verden, hvor meget af efterspørgslen retter sig mod udlandet og altså ikke skaber indenlandske arbejdspladser. Svaret er international koordinering, f.eks. inden for EU.
Men faktisk kan et enkelt land som Danmark gøre meget selv, hvis pengeudpumpningen administreres fornuftigt. Det vil ikke være klogt at give f.eks. 10 milliarder kr. ud i form af skattelettelser til forbrugere og virksomheder, for især i krisetider opsparer de meget af det, måske 2 mia. Men hvis de 10 mia. går direkte til offentligt forbrug og offentlige investeringer, får arbejdspladserne mere valuta for pengene.
Den sidste metode har tre andre fordele. Den belaster ikke betalingsbalancen, offentlige udgifter kan målrettes til bæredygtig produktion, og endelig er det bedre offentlig service – snarere end øget privatforbrug – som de fleste borgere foretrækker.
Demokratisering
	Keynesiansk og socialistisk politik er ikke det samme. Men hvis ekspansiv finanspolitik skal være effektiv, så er det den offentlige sektor, der skal fremmes, snarere end den private. Da den offentlige sektor er den demokratiske sektor – den er jo ultimativt kontrolleret af folkevalgte – vil dette trække i retning af en demokratisering af økonomien, hvilket er målet for en moderne socialisme.
Heri ligger også, at liberale må være modstandere af keynesianisme. Denne teoris liberale version består af skattelettelser og dermed en forskydning fra den demokratiske til den private sektor. Men det er altså en ret ineffektiv politik.
Så er der mere punch i at skrotte Keynes, tale salvelsesfuldt om det syndefulde i offentlige underskud og græde over de pinefulde, men nødvendige nedskæringer.
Det ligger mig fjernt at beskylde Europas toneangivende politikere for at prioritere ideologiske hensyn over økonomisk saglighed. Det er sikkert blot et lykkeligt sammentræf, at den aktuelle nedskæringspolitik vil lede til det liberale Nirvana, hvor den offentlige sektor er blevet så lille, at den kan druknes i et badekar (som en amerikansk enemy of the state engang udtrykte det). Min kat er mere kynisk. Den mener, at liberale indvendigt danser af henrykkelse over krisen, og når de ikke gør det udvendigt, er det for ikke at skræmme Europas centrum-venstre væk fra nedskæringspolitikken.
Keynes kommer senere
	Dermed er vi nået frem til den danske regering.
Den har skam ikke glemt Keynes. Næh, i tidens fylde, når der er kommet penge på kistebunden, så skal vi rigtigt have gang i økonomien. Bortset fra den beskedne kickstart skal vi altså udskyde den ekspansive finans-politik til det tidspunkt, hvor der ikke længere er brug for den.
Politikken præsenteres gerne som moderat og balanceret. Men man kan ikke balancere mellem at pumpe penge ud og skære ned, mellem at udbygge den demokratiske sektor og kastrere den. Her må man vælge. Og regeringen har valgt den liberale linje så eftertrykkeligt, at den har skåret stigningen i det offentlige forbrug i de kommende år ned til næsten ingenting. Og den er villig til at tilslutte sig den europagt, der ved at ulovliggøre keynesianisme (og socialisme) vil ruinere Europa.
Krisetider er onde, men de giver også muligheder.
De liberale har grebet chancen for at virkeliggøre deres visioner om en minimalstat; velfærdsstaten og de arbejdsløse betaler prisen.
Centrum-venstre har misset chancen for at gennemføre en politik, der effektivt kunne bekæmpe krisen og som bonus ville indebære en udbygning af velfærdsstaten og demokratiet.
 
Anders Lundkvist er politisk økonom ved Aalborg Universitet




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",32.0,23. februar 2012,"Det ligger mig fjernt at beskylde Europas toneangivende politikere for at prioritere ideologiske hensyn over økonomisk saglighed. Det er sikkert blot et lykkeligt sammentræf, at den aktuelle nedskæringspolitik vil lede til det liberale Nirvana, hvor den offentlige sektor er blevet så lille, at den kan druknes i et badekar (som en amerikansk enemy of the state engang udtrykte det). Min kat er mere kynisk. Den mener, at liberale indvendigt danser af henrykkelse over krisen, og når de ikke gør det udvendigt, er det for ikke at skræmme Europas centrum-venstre væk fra nedskæringspolitikken."
204,/debat/2016/05/naar-demokratiets-selvforstaaelse-stemmer,Når demokratiets selvforståelse ikke stemmer,"Søren Christensen, Martin Hauberg-Lund og Joachim S. Wiewiura"," Befinder det danske demokrati sig i en åndelig krise? Det spørgsmål er ofte oppe at vende i medierne, og særligt fokuseres der på, om der er en tillidskrise mellem vælgere og politikere. Således for eksempel i Deadline torsdag den 27. april.
Her sagde valganalytiker Kenneth Thue Nielsen, at »hvis vi kigger på selve vores demokrati og kigger på stemmeprocenten, som vel er det bedste parameter for, hvordan vores demokrati har det, så har den fra ’53 og frem til seneste valg ligget sådan helt stabilt på mellem 80 procent og 90 procent. Så vores demokratistruktur har det godt«.
En høj stemmeprocent er klart ønskværdig, og det foruroligende er selvfølgelig ikke, at man er optimistisk på demokratiets vegne, men at man baserer demokratiets sundhed på en utilstrækkelig bestemmelse af, hvori demokratiets væsen som sådan består.
I 1956 redegjorde den nu afdøde norske tænker Arne Næss for 300 forskellige definitioner på demokrati, mens den franske tænker Jacques Rancière i 2005 i Hadet til demokratiet mindede os om demokratiets kontroversielle grundtese: At alle uagtet færdigheder er lige egnede til at herske.
Demokratiet er en udfordrende og langt mere revolutionær størrelse end oftest fremlagt, og derfor er det en skam, hvis vores omgang med det reduceres til et simpelt spørgsmål om at sætte et kryds.
Et politisk dyr
I sin bog Democracy and Knowledge – Innovation and Learning in Classical Athens fra 2008 fremlægger professor ved Stanford University Josiah Ober, hvordan enhver myndig person i det antikke athenske demokrati skulle tilbringe et år i det politiske system ved at varetage et offentligt embede.
Athens demokratiske system udfoldede sig gennem det, som folk vidste, lærte og udviklede gennem kompetencedeling og politisk dannelse. Ideelt set blev holdninger til i udførelsen af politisk virke og ikke omvendt.
Demos kendte statsapparatet og dets inddelinger, nogle dele i store træk, andre i detaljer via praktisk erfaring. Stemmeafgivelse udgjorde derfor kun én blandt mange komponenter af den samlede demokratiske praksis.
Mennesket var et politisk dyr, fordi det udfoldede en stor del af sit liv gennem politiske handlinger, og ikke fordi dets pligt var fra tid til anden at til- og fravælge partibestemte forordninger formuleret af professionelle politikere. Det er ikke demokratisk tilfredsstillende blot at mene noget ved at stemme, det handler om at ytre sig om, hvorfor man mener det.
Ureflekterede og umiddelbare meningsytringer betegnede den amerikanske politolog Philip Converse netop som non-attitudes, idet han i kraft af en række banebrydende panelstudier af den offentlige mening i USA i løbet af 1950-60’erne godtgjorde, at meningstilkendegivelser i almindelige opinionsundersøgelser altovervejende præges af tilfældighed og ikke er udtryk for reelle ’meninger’, der kan gøre sig fortjent til denne hædersbetegnelse.
Man kan derfor i en vis forstand tale om en ’meningernes meningsløshed’, når meningstilkendegivelserne ikke akkompagneres af sammenhængende begrundelser.
Meningernes meningsfuldhed
Den amerikanske filosof og politolog James S. Fishkin udviklede for over 30 år siden folkehøringen. Det var en konkret potentiel demokratisk nyskabelse, der var ment som et bidrag til at realisere de mere deliberative demokratiforestillinger. Siden da er der iværksat over 50 folkehøringer i over 25 lande, heraf tre i Danmark.
Ideen med folkehøringen er umiddelbart enkel: at samle et repræsentativt udsnit af borgerne og lade dem diskutere nogle på forhånd nærmere afgrænsede emner eller opstillede politiske kandidater med hinanden i løbet af nogle dage og så registrere deres meninger før, under og efter.
Folkehøringen er en ny og innovativ måde at inddrage og konsultere offentligheden på, og Fishkin konfronterer netop meningernes meningsløshed i forlængelse af Converses undersøgelser og søger at sikre betingelserne for meningers meningsfuldhed. Her ved at skabe en tilbagevendende og institutionaliseret måde at involvere offentligheden på.
Det er klart, at demokratiet nødvendigvis må have et stemmeafgivende folk, men demokratiet skal også have et afstemmende folk med politisk forhandlende borgere, der kan udfordre politiske holdninger hos hinanden imellem valgene.
At forsøge at forstå, hvad demokrati er, ud fra valgprocenter og partimedlemstal, svarer til at ville afgøre smagen på en suppe ved at stikke et termometer ned i den.
Søren Christensen er lektor ved University College Sjælland. 
Martin Hauberg-Lund er forsker og underviser ved DPU, Aarhus Universitet. 
Joachim S. Wiewiura er forsker ved Center for Information og Boblestudier, Københavns Universitet




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,20. maj 2016,"Athens demokratiske system udfoldede sig gennem det, som folk vidste, lærte og udviklede gennem kompetencedeling og politisk dannelse. Ideelt set blev holdninger til i udførelsen af politisk virke og ikke omvendt."
3208,/debat/2015/02/mor-ved-bedst-fordi,"Mor ved bedst, fordi hun var der",Signe Løntoft," Ligestilling er en tabersag. Regeringen har droppet alle mærkesager på området, og ligestillingsminister Manu Sareen (R) har på tre et halvt år primært gjort sig bemærket ved at rase over kønsstereotypen Lego og efterfølgende undskylde sit raseri. Men i denne uge poppede han op igen, en mand med en dagsorden, og bag ham stod et enigt folketing med ambitioner om ’mere ligestilling i skilsmisse-Danmark’.
Handler det om bodelingen? Næh, økonomisk ligestilling er so last century. I 2015 står kampen om børnene, delebørnene. Sareen vil videreføre intentionerne fra Forældreansvarsloven fra 2007, som stadfæstede den fælles forældremyndighed for at give flere rettigheder til fædrene. Det lykkedes, og der blev tilkendt flere 7-7-ordninger, men konfliktniveauet steg i Statsforvaltningen, og antallet af fogedretsudleveringer eksploderede. For det er jo ikke de almindelige familier, der i nogenlunde ro og mag finder en løsning, som lovgivningen skal beskytte. Det er børnene i højkonfliktsagerne.
Den moderne far er vor tids helt, og ikke uden grund, for flere og flere mænd involverer sig i deres børn, og flere og flere skilsmisser ender med deleordninger, hvor begge forældre fortsat kan spille en betydningsfuld rolle i deres børns hverdag. Det tilgodeser forældrenes behov for retfærdighed, men gør barnet til den evige pendler. Det er en anden historie, som vi er holdt op med at diskutere. Det kunne blive farligt.
Når det er lykkedes kræfter som Foreningen Far at koble skilsmisselovgivningen med en ligestillingsdagsorden, skyldes det, at statistikken er skæv. I over 90 procent af danske skilsmisser er det kvinden, der bliver bopælsforælder – i langt de fleste tilfælde, fordi forældrene er enige om denne model. Det er et højt tal, og det er også et tal, der vækker genkendelse. For kvinderne tager over 90 procent af barslen, når de børn, der senere skal kæmpes om, bliver født. Det er også mødrene, der går på deltid, og det er dem, der sidder i venteværelset hos ørelægen onsdag formiddag, mens far er til møde. Ser man på undersøgelser af forældres tidsforbrug på det primære omsorgsarbejde i småbørnshjem, er mødrene foran med omkring 35 procent.
Tilknytning måles naturligvis ikke bare i tidsforbrug, men det er en god indikator. Når man tilbringer tid med et barn, lærer man det godt at kende, og pludselig er man den, der ved, at lille Alfreds eksem i knæhaserne skal smøres med hydrokortison, eller at den blå strikhue har det med at glide ned over øjnene. Det er hverken Statsamtets syn på kønsroller eller mødrenes intrigante dominans, der slår statistisk igennem, men tilknytningen. Mor ved bedst, fordi hun var der.
Når kvinder ikke får lederstillinger, skyldes det deres livsvalg, hører vi igen og igen. De blev aldrig hængende efter fyraften eller tog et ekstra nap og en øl med chefen, for der var børn, der skulle fødes, hentes og passes. Men når mænd prioriterer karrieren over yngelplejen og derfor ikke bliver bopælsforældre efter en skilsmisse, skyldes det åbenbart diskriminerende strukturer i familieretten, og så skal loven laves om, så tilknytningen ikke længere får samme vægt.
Man kan advare imod, at mennesker indretter sig sådan, at kvinden sættes tilbage karrieremæssigt og økonomisk, og manden sakker bagud i konkurrencen om at blive primær omsorgsperson. Man kan adfærdsregulere via lovgivningen, og man kan forsøge at påvirke de strukturer, der influerer på den enkeltes valg i håbet om at se den perfekte arbejdsdeling udfoldet i al sin glans med 50 procent barsel til hver og 50 procent kvinder i bestyrelserne. Men mennesker, de skarn, er forskellige og oprørske, nogle vil erobre nyt terræn og redde verden, mens andre bedre kan lide at putte med de små. Mange mænd, der har muligheden, fravælger barsel, og jeg har til gode at se fædre kæmpe for at tage barns første sygedag. Hvorfor tvinge dem, hvis deres koner gerne tager tjansen? Men kunne de så ikke tørre øjnene og lade være med at gå i konkurrencemode om omsorgsrollen i det sekund, parforholdet krakelerer. Ligestilling forstået som millimeterdemokrati begynder før skilsmissen.
Alternativet er, at Statsamtet helt skal se bort fra tilknytning, når samværsordninger og forældremyndighed fordeles. Det er det scenario, der ligger for enden af de justeringer af lovgivningen, der sker i disse år.
Signe Løntoft er ph.d.-studerende og journalist.
",13.0,6. februar 2015,"Handler det om bodelingen? Næh, økonomisk ligestilling er so last century. I 2015 står kampen om børnene, delebørnene. Sareen vil videreføre intentionerne fra Forældreansvarsloven fra 2007, som stadfæstede den fælles forældremyndighed for at give flere rettigheder til fædrene. Det lykkedes, og der blev tilkendt flere 7-7-ordninger, men konfliktniveauet steg i Statsforvaltningen, og antallet af fogedretsudleveringer eksploderede. For det er jo ikke de almindelige familier, der i nogenlunde ro og mag finder en løsning, som lovgivningen skal beskytte. Det er børnene i højkonfliktsagerne."
5028,/debat/2014/05/pris,For hvis pris?,Georg Metz," 
	Diskussionen kørte i ugens begyndelse: om det nu var klogt af Løkke Rasmussen at tage forbehold over for statsministerposten. Den ville Venstreformanden efter eget udsagn ikke have »for enhver pris«. Første forudsætning for, at udtalelsen har skygge af mening, er unægteligt den nuværende regerings afgang efter SRSFEL-flertallets forsvinden. Det kan man jo ikke vide sker, skønt temmelig meget tyder på det. Tallene for SR har kun rettet sig beskedent, mens reformer og begunstigelser for erhvervslivet fyger vælgerne om ørerne. Måske derfor.

	Omvendt er begejstringen for Løkkes besynderligt underfrankerede, forhutlede facon med bilag og småsnyd i krogene, mandens lave kogepunkt og periodiske muggenhed ikke ligefrem overvældende. Den folkelige tiltro til, at GGGI formanden har lært ret meget siden hans korte tid på dansktoppen, er svær at spore. Det tillidsskabende er ikke Venstre-formandens spidskompetence. Sympatiserende kommentatorer bedyrer ganske vist, at Løkke mener, hvad han siger. Det er der nok ikke så mange andre end Berlingerens faste kommentator med indgroet tillid til Venstre-formænd, der for alvor tror på.

	Ydmyghed stillet til skue over for magt og indflydelse er altid klædeligt i europæisk demokratisk tradition. Den romerske overlevering fra republikkens første tid beretter, at senatorerne måtte slæbe Lucius Quinctius Cincinnatus ind fra ploven. Den tidligere konsul var blevet valgt som diktator for at føre krig mod sabinerne. Da Cincinnatus efter få dage havde onduleret fjenden, forlod han Rom og vendte tilbage til ploven, hvor han havde stillet den. Opbyggelig historie, der sikkert ikke har meget med virkeligheden at gøre. Faktisk var Cincinnatus diktator i to perioder, det er ikke så sikkert, at han fandt sin plov lige hurtigt begge gange.

	Til låns

	Den politiker, der råt for usødet demonstrerer sit magtbegær, er i almindelig demokratisk moralopfattelse ikke i høj kurs. Magten tager man på sig som opofrelse og pligt. Den kloge og dydige understreger over for folket, at rollen som magtudøver er af midlertidig karakter. Magten er til låns.

	En undtagelse, som i så mange andre henseender, var Løkkes forgænger, Anders Fogh Rasmussen, da denne (trods kreativ bogføring og grov vildledning af Folketinget) indtog statsministerkontoret i 2001 og i et interview forklarede, at han skam var omhyggelig med at vælge, hvad han ville have på væggen af malerier, da han jo skulle sidde i dette kontor i mange, mange år. Fogh ruttede ikke med det klædelige forbehold. Her understregede et selvfølende magtmenneske snarere sit selvfølgelige krav på magten.

	Det danske system i den nationale politiske virkelighed er så viseligt indrettet, at flertallet altid deles mellem to eller flere partier – som regel det sidste. Kludetæppe- og/eller mindretalsregeringer er reglen, ikke undtagelsen, hvilket straks sætter regeringslederne på prøve. Ikke kun statsministerens bagland, men lige så vel andre partier, koalitionen og støtterne må tilgodeses, hvis der ikke skal gå ild i lokummet. Poul Schlüter var formidabel i den idræt og holdt i ti år (nogenlunde) fred med sine parlamentariske forudsætninger – dét uanset hvor pissehamrende illoyale venstrefolkene optrådte. Man hørte ikke i den forbindelse nogensinde Schlüter sige noget om, at han ikke ville være statsminister for enhver pris.

	Prisen er den, statsministeren løbende betaler støtterne lige netop for at være statsminister. Derved holdt Schlüter – uanset den en overgang forbløffende mandatmængde – sit allerede dengang halvuduelige parti ved magten så længe.

	Det tvivlsomme i Løkke Rasmussens bemærkning er mangfoldigt: For det første skal man være mere end blåøjet for at tage udsagnet for gode varer. Med mindre at »for enhver pris« skal tages helt bogstaveligt, og det eksempelvis måtte indebære, at venstreformanden ikke vil være statsminister på baggrund af livstruende sygdom el. lign.; eller at han under bordet er blevet valgt som præsident for en bananrepublik med ubegrænset ret til at svinge kreditkortet og for enhver pris hellere vil dét end at sidde og glo sig bælgøjet på Inger Støjberg. Ellers er udsagnet ikke troværdigt, ikke i en professionel politikers mund.

	For det andet er det ikke noget, man siger, når det ikke er højaktuelt. Man kan forstå udsagnet i en tilspidset situation, hvor Thulesen Dahl har forlangt grænsemur om Danmark og dødsstraffen genindført for ikke at flage på Dronningens fødselsdag. Så ville magtens pris selv for en Løkke Rasmussen sikkert være for høj. Ellers næppe.

	For det tredje kan man kun udtale noget sådant én gang. Selve det at have sagt »for enhver pris«, åbner en ladeport for impertinente journalister. Hver gang der er røg i køkkenet fra partnerne, ligger det i fagets natur, at ordentlige politiske journalister tilspørger den forbeholdne statsministerkandidat, om dette eller hint nu nærmer sig eller overskrider grænsen for »enhver pris«. Hvad skulle de ellers spørge om!

	Ploven i Græsted

	Løkke Rasmussen er ikke typen, der slipper af sted med en omskrivning af Jens Otto Krags berømte standpunkt og efter at have slugt kamelen med held siger: Man har sin pris, til man sætter en ny!

	Kort sagt: Det er en ualmindelig åndssvag bemærkning.

	Skal man lede efter rationalet i udtalelsen, dæmrer metaforen kattelem. Hvad nu hvis det ender med, at det i virkeligheden er andre, der af stadig flere gode grunde – blandt andre sokker, boxershorts og underbukser – ikke vil have Lars Løkke Rasmussen som statsminister? For enhver pris. Så er det nyttigt i tide ligesom selv at antyde muligheden af at finde hjem til den efterladte plov et sted i Græsted. Valget af malerier behøver Lars Løkke måske ikke bekymre sig så meget om.
",13.0,17. maj 2014,"	Det danske system i den nationale politiske virkelighed er så viseligt indrettet, at flertallet altid deles mellem to eller flere partier – som regel det sidste. Kludetæppe- og/eller mindretalsregeringer er reglen, ikke undtagelsen, hvilket straks sætter regeringslederne på prøve. Ikke kun statsministerens bagland, men lige så vel andre partier, koalitionen og støtterne må tilgodeses, hvis der ikke skal gå ild i lokummet. Poul Schlüter var formidabel i den idræt og holdt i ti år (nogenlunde) fred med sine parlamentariske forudsætninger – dét uanset hvor pissehamrende illoyale venstrefolkene optrådte. Man hørte ikke i den forbindelse nogensinde Schlüter sige noget om, at han ikke ville være statsminister for enhver pris."
3837,/debat/2014/11/laeserbreve-19,Læserbreve,Informations Debatredaktion," Elbilen er et led i klimakampen
Lærke Flader, branchechef i Dansk Elbil Alliance
Rasmus Helveg Petersen (R) meddelte den 31. oktober, at Danmark om 35 år skal være helt fri for kul og olie. »Det her er ikke valgkamp, det er klimakamp,« sagde han. Det er en flot ambition om blandt andet grøn transport, som elbilbranchen gerne bidrager til, at vi når.
Men må vi stilfærdigt minde om, at klimakampen passende kan begynde i disse uger. Et fuldstændigt indlysende første skridt må være at skabe afklaring om elbilernes skatteforhold efter 2015, når fritagelsen for registreringsafgift udløber. Uden den sættes den grønne omstilling af transporten i bakgear. Hvis vi udskifter benzinbiler med elbiler efterhånden, som de alligevel skal skrottes, behøver det ikke engang være dyrt. For 25 millioner kroner om året kan vi forlænge afgiftsfritagelsen til 2018.
Er det klimakamp, så må det være et oplagt skridt. Ellers lugter ambitionen af valgkamp.
DR ensretter kulturen
Marc D. Bangert, Århus, og Jacob Lydom, Ribe
I Information den 22. oktober kunne vi læse et indlæg af Leif Dalgaard om vores kritik af DR-licens. Han mener ikke, at vi bør ligestille Netflix med DR, fordi Netflix giver folk det, de vil have. Heraf må vi så kunne udlede, at DR ikke tilbyder os borgere, hvad vi ønsker os. Alligevel mener han, at vi alle bør betale licens. Hvorfor?
Han skriver, at den kulturelle ensretning for alvor vil sætte sine formørkende aftryk på folkesjælen, fordi der fokuseres for meget på efterspørgslen. Kulturel berigelse opstår nemlig ikke, når der er ligevægt mellem udbud og efterspørgsel, påstår han. Men hvad i alverden er der galt med, at virksomheder udbyder det, folk efterspørger? Hvorfor skal alle tvinges til at spise lever og gule ærter, når det, vi ønsker, er bøf med løg? Hvorfor denne ensretning?
Hans påstand er for det andet også faktuelt forkert. Her kommer et eksempel: Fru Jensen og hendes madklub ønsker at se madprogrammer. 3 Viasat finder ud af dette og laver et madprogram. Hr. Olsen og hans gode venner kan lide at se konger drage i krig. History Channel finder ud af dette og laver en dokumentar om Richard Løvehjertes felttog i Det Hellige Land.
Pointen er, at virksomheder søger at tilfredstille de ønsker, folk har, og dette skaber mangfoldighed på markedet. Folk er nemlig forskellige, og lad os være glade for det. Det frie marked giver den størst mulige kulturelle mangfoldighed og tilmed en mangfoldigheder, der udspringer af den frie vilje – i modsætning til DR.
Demokratiet halter i USA
Jakob Riis Munch, Silkeborg
Valgdeltagelsen til midtvejsvalget i USA ventes at blive historisk lavt. Amerikanerne har mistet deres interesse for politik.
Verdens største demokrati står over for et enormt demokratisk nederlag, hvis prognoserne om den lave valgdeltagelse er sande. Man kan undre sig over, at amerikanerne er så ivrige efter at udbrede det vestlige demokrati til alle verdens lande, når de halter så gevaldigt på den demokratiske hjemmefront.
Valgdeltagelsen ventes at være mellem 35 og 40 procent, hvilket må betegnes som meget lavt, eftersom ideen med et demokrati er at give den politiske magt til befolkningen igennem stemmesedlen. Når befolkningen vælger ikke at stemme, fungerer systemet ikke optimalt, da det kun er en vis procentdel af befolkningen, der bestemmer, hvem der sidder i kongressen.
Sammenligner man med den danske befolknings valgdeltagelse ved folketingsvalget i 2011, som var på 87 procent, forstår jeg ikke, hvordan man kan sætte lighedstegn mellem de to styreformer. Hvis USA er et demokrati, må Danmark vel betragtes som et superdemokrati. I stedet for at fokusere deres kræfter på udbredelsen af demokratiet til blandt andet Mellemøsten, burde amerikanerne måske nærmere koncentrere sig om at få styr på sit eget, gevaldigt haltende, demokrati.
Vi længes efter en ny Jan Stage
Andreas Bülow Hansen, København V
Debatten ovenpå afsløringen af den afdøde journalistJan Stages fortid har været kedelig og forudsigelig. Koldkrigerne har fået endnu en mulighed for at diskutere fortiden i stedet for fremtiden. Og det skygger for en langt mere interessant diskussion: Hvad er det, der fascinerer os ved Jan Stage i dag?
Jeg tror, at det i høj grad handler om, at Stage repræsenterer alt det, som vi mangler hos nutidens journalister: idealer, engagement og indlevelse. Vi er i en tid, hvor copy-paste af telegrammer er mere på mode end undersøgelser. Vi savner den journalistik, der vil rykke grænser og trodse normer.
Hans livsbane som krigskorrespondent var en måde at afdække krigens perverse logik på. Er det ikke netop angeren efter flugtvognen, som hamrer ned over skrivemaskinetasterne ved frontlinjen? Jeg tror, der er masser af stof her til en virkelig vedkommende biografi. Jeg håber bare ikke, at David Trads skal skrive den.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,5. november 2014,"Lærke Flader, branchechef i Dansk Elbil Alliance"
12472,/debat/2011/03/igen-krig-igen-igen,Igen i krig — igen igen,Georg Metz," Fremtidens historikere vil engang skulle beskrive Danmarks forholdsvis nye rolle som krigsførende nation og forsøge, som historikere gerne gør, at præstere nogle rationelle forklaringer.
Det bliver ikke nemt.
Tilstanden krig synes efterhånden permanent her i landet og tager udgangspunkt i den såkaldte aktivistiske udenrigspolitik. Et tvivlsomt begreb i dansk sammenhæng. Danmark som sådan fører ikke aktivistisk udenrigspolitik. Det kan landet ikke.
Den danske regering deltager i store magters, fortrinsvis USA's, militære konflikter, hvor det lille lands aktivistiske ambitionerkan finde udfoldelse.
Dette er ikke ensbetydende med, at processen er rationel, endsige tjener danske interesser. Den tidligere statsminister sendte landet i krig i Irak uden FN-forankring og på en usand påstand om masseødelæggelsesvåben. Men Danmark havde intet vitalt på spil. Aktivismen var ment som national vækkelse og moralsk oprustning og som mål i sig selv. De, der ikke var for, var imod. Får og bukke.
Fogh Rasmussen tog sit retoriske udgangspunkt i myten om besættelsestiden — den store fælles fortælling, hvor man i efterkrigsdebatten skabte slagordet: Aldrig mere en 9. april.
Heri lå underforstået at Socialdemokraternes og Radikales eftergivenhed tilsidesatte et borgerligt heltemod med mod og vilje til at slå fra sig, hvilket var og er det rene vås.
Vi deltager i andres krige
Landet havde dengang ingen muligheder for at indgå i relevante alliancer, således at et aktivt dansk militær kunne få nogen betydning. Det er ikke uoverkommeligt at forestille sig, hvad Adolf Hitler ville have gjort, såfremt Danmark havde givet sig til at opruste. Ikke desto mindre var den danske forhandlingspolitik, der kan opfattes som en naturlig forlængelse af forsvarspolitikken i 1930'erne, grundlaget for Fogh Rasmussens selvforherligende agitation for, at Danmark, til forskel fra hin usle fortid, nu skulle træde i karakter og drage i felten i Irak. Denne sære tankegang sendte også danske soldater i krig i Afghanistan.
Danmark går stadig ikke i krig på egen hånd, selvfølgelig ikke, men deltager i beskedent omfang i andres krige. Styrkerne i Afghanistan gør hverken fra eller til.
Hvis de få hundrede danske soldater ikke var udstationeret i det krigshærgede land, ville USA eller Storbritannien uden videre udfylde tomrummet, og ikke en levende sjæl ville skænke et dansk fravær en tanke.
Jens'er i kiste er hverdag
Omkostningerne er derimod betydelige for et lille land. Hvor USA knap nok bemærker ofrene og kisternes hjemkomst som andet end lokale tragedier, noterer den danske offentlighed hvert eneste tab, og aviserne bringer fortsat reportager fra begravelserne. Men det er ved at blive hverdag.
Krigen er et accepteret vilkår uden dybere refleksioner over dens karakter af permanent tilstand. På Kastellet i København er man ved at opføre en mindemur for fædrelandets faldne. En markant nyskabelse i det klassiske anlæg. Påmindelser om omkostningerne ved dødens håndværk var ellers her i hjertekammeret af dansk militær holdt behørigt på afstand. Nu stilles de heroiserende til skue. Og stadig bliver det mere åbenbart — og her kan historikerne faktisk allerede begynde at drage slutninger — at krigen i Afghanistan er tabt.
Krigsmålene fortaber sig mistænkeligt i agtværdige udmeldinger om bedre skoleforhold for afghanske piger eller om mere demokrati i det umulige og vilde bjergland. Mere nationalegoistisk, men lige så bedragerisk fejlagtigt forsikres det at ofrene var det værd.
Krigen holder jo terroren fra døren, som man siger. Den argumentation understøttes af, at Danmark hidtil har undgået det store brag, men minder om a-kraft- fortalernes kommentarer til katastrofen i Japan i disse dage. Kraftværkerne derude beviser deres sikkerhed ved ikke at være smeltet helt ned, strålingen er ikke så slem, som den kunne være, fisk og gulerødder kun lettere radioaktive, mens almindelige kulværker belaster atmosfæren med CO2. Derfor skal vi have a-kraft, fordi det er så sikkert. Bare der ikke sker noget uventet.
Ikke én seriøs analytiker tør i dag hævde, at terrortruslen er blevet mindre på Nørreport Station, efter danskerne kom til Helmand og dannede vognborg. Mandskabet tør knap gå udenfor af frygt for vejbomber og for den befolkning, de siges at bistå.
Krig er udført politik
Krigsmålet er diffust i en diffus krig i et diffust stammesamfund, hvis lange historiske erfaring temmelig utvetydigt beretter bøger om invaderende magters bestandige nederlag, fiaskoer og ynkelige tilbagetog.
Carl von Clausewitz, den store prøjsiske militærteoretiker, der ikke brød sig om krig, fremholder gang på gang, at krigens mål og formål fra førstningen må gøres lysende klart. Krig er politiks fortsættelse, men med andre midler.
Enhver kan indse, at politisk virksomhed uden mål og formål er meningsløst. Mærkeligt nok, eller det er måske ikke så mærkeligt, overdøver krigsbeslutningens dramatiske fanfarer i nationens hellige navn ofte alle overvejelser og indvendinger.
Spagfærdige spørgsmål om forstandigheden ved indsatsen, og om krigen kan føres rationelt, afvises som noget nær landsforræderi. Krig er i forvejen, og stadig ifølge Clausewitz, uberegnelig eller 'tilfældighedens område'.
Derfor er krig så allerhelvedes farlig, og derfor skal man tænke sig gevaldigt godt om, inden man erklærer den. Når målet med krigen, som i Afghanistan, fortaber sig af den ene eller anden grund, er krigen så godt som tabt.
Den nye krig, Danmark har kastet sig ud i, ligner i sig selv et advarende eksempel hos Clausewitz. Nu bomber vi galningens kampvogne og fly, og så ...
Og så hvad?
Selve reaktionen på Gaddafis brutalitet over for demonstrationer og oprør: at nok nu er nok, og at adskillige medlemmer af verdenssamfundet foretrækker at se en tyran som Gaddafi stuvet forsvarligt ned i ørkensandet, er sympatisk og forståeligt. Og hvem vil have Saddam tilbage!
Så har vi da gjort noget
Og når oprørerne står med ryggen mod muren i Tobruk og Benghazi, bør verdens lande jo reagere. Måske også fordi der er olie med i spillet, og hvis oprørerne nu vinder, så må man hellere ...
Og hvis Gaddafi og Saddam havde levet af at trække radiser op af sandet, var vi sandelig også gået i aktion mod tyrannerne, og så videre og så videre. Og selv en inkarneret krigsskeptiker og gammel kværulant og kyniker føler tilfredsstillelse ved, at danske jagerfly smadrer idiotens militære infrastruktur, og glæder sig ved synet af det jublende folk i den flade stenørken med den høje himmel og oprørerne med løftede rifler og et spirende håb.
Og Folketingets flertal kan bryste sig af at have handlet og ikke siddet på hænderne, som statsministeren og udenrigsministeren siger, mens øjeblikkets historiske dimension giver dem begge lidt respit efter den ene møgsag efter den anden.
Ikke fordi de har handlet ud fra den slags nedrige hensyn, det har de nok slet ikke, og skam få den, der tænker sådan, og formentlig er motiverne udelukkende noble og ædle i et enigt Folketing. Men det ændrer ikke aktionens mangelfulde forankring — denne gang ikke i FN, men i langsigtet clausewitzsk forstandighed.
Men alternativet var ubærligt: oprørerne massakreret, og oberstens magt cementeret. Det er også rigtigt. Men det ændrer ikke på aktionens mangelfulde forankring i velforberedt forstandighed og med krigsmålet klart defineret. Og det ændrer ikke på, at kommende historikere, i deres studier af dansk aktivistisk militærpolitik 2001 og fremefter, vil ønske, at de har to hoveder at tage sig til.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",50.0,26. marts 2011,Det bliver ikke nemt.
8616,/debat/leder/2012/11/kludder-alliancerne,Kludder i alliancerne,Mette Rodgers,"  
Hvad er 200 mia. euro mellem venner? Svar: Det beløb, der i går blev årsagen til, at EU’s stats- og regeringschefer smed håndklædet i ringen og opgav at indgå en aftale om Unionens næste syvårige budget i denne omgang.
Forskellen på den overordnede økonomiske ramme, som EU-Kommissionen havde spillet ud med, og de krav om nedskæringer, som en række lande – anført af Storbritannien – krævede, viste sig for stor. Men uenigheder internt i den såkaldte ’Friends for better spending’ (Venner for bedre anvendelse af midlerne, red.), var med til at give forhandlingerne dødsstødet.
Alliancen ’Friends for better spending’ består primært af de lande, der betaler mere til EU-samarbejdet, end de får igen. Ud over Danmark består gruppen af: Tyskland, Storbritannien og Frankrig samt Holland, Sverige, Italien og Østrig.
Gruppen kom til Bruxelles med et krav om nedskæringer på op mod netop 200 mia. euro i det oprindelige udspil fra EU-Kommissionen på 1.092 mia. euro, og de mener grundlæggende set, at EU’s budget skal afspejle den virkelighed, som de fleste lande står i derhjemme – nemlig at de må spænde livremmen ind.
Over for de rigere venner står Unionens fattigere og nyere medlemslande, der er afhængige af tilskud fra EU’s strukturfonde, som sigter mod at udjævne uligheden mellem de rigere og fattigere dele af EU. Gruppen består af 15 lande og går under navnet ’Friends of cohesion’ (Venner for samhørighed, red.). Blandt dens medlemmer er lande som Polen, Portugal, Spanien og Grækenland, som modsætter sig nedskæringer i EU-budgettet.
Gårsdagens sammenbrud i forhandlingerne viste, at disse to holdninger var for langt fra hinanden til at et kompromis kunne indgås. Tidligere på dagen havde Storbritanniens premierminister sagt til EU’s forhandlingsledere, at de skulle stoppe med at »fumle lidt« ved EU’s budget og i stedet begynde at foretage reelle nedskæringer. Den franske præsident, François Hollandes kommentar om, at nogle lande bør »bidrage mere« til 2014-2020-budgettet antyder imidlertid, at sammenbruddet også skyldes de interne uenigheder i de to hovedgrupperinger.
Trods enigheden blandt vennerne for bedre anvendelse af midlerne om et stramt og effektivt budget, er de nemlig langtfra enige om, hvordan pengene skal bruges. De største uenigheder findes netop mellem Storbritannien og Frankrig – sidstnævnte støttes af Italien.
Op til topmødet meldte den franske premierminister, Jean-Marc Avrault, ud, at »der ikke kan blive tale om at trække så meget som én euro ud af CAP (EU’s landbrugsstøtteordning, red.)«. Samme CAP får imidlertid briterne til at se rødt. Til gengæld har de Unionens største rabatordning på en værdi af over tre mia. euro, hvilket er blevet franskmændenes forhandlingskort, når de kæmper for at forhindre nedskæringer af CAP. Præsident François Hollande fordømte forleden de lande, der planlagde at møde op til forhandlingerne »for at afhente deres check, deres rabat, deres refusion«.
Imidlertid havde Hollande ikke denne gang sikret sig en aftale med Tyskland, der tværtimod forsøgte at få briterne til at trække deres vetotrussel tilbage til gengæld for tysk støtte til en reform af CAP. Det fik Hollande til at søge nye venner uden for alliancen, hvor han har dannet fælles front med Polen og andre østeuropæiske lande om at modsætte sig nedskæringer i landbrugsordningen. Til gengæld har Frankrig slækket på sit krav om nedskæringer i strukturfondene.
Denne nye alliance på tværs af de oprindelige grupperinger vil have svækket strammergruppens forhandlingskort og kan meget vel have ændret så meget ved balancen mellem de to grupperinger, at en løsning ikke var mulig. At udskyde forhandlingerne får imidlertid ikke de indviklede interessefællesskaber til at gå i sig selv. Tilmed er der valg i Italien og Tyskland næste år, som vil komplicere nye forhandlinger yderligere.
Så hvorfor ikke forsøge til det sidste? En eneste god grund: Ingen af EU’s ledere var interesserede i at forgifte atmosfæren forud for det næste topmøde i december. Et topmøde, der sigter mod at finde løsninger på euroens krise, der påvirker alle landes økonomier dybt og er årsagen til, at de må skære og spare derhjemme.
",0.0,24. november 2012,"Op til topmødet meldte den franske premierminister, Jean-Marc Avrault, ud, at »der ikke kan blive tale om at trække så meget som én euro ud af CAP (EU’s landbrugsstøtteordning, red.)«. Samme CAP får imidlertid briterne til at se rødt. Til gengæld har de Unionens største rabatordning på en værdi af over tre mia. euro, hvilket er blevet franskmændenes forhandlingskort, når de kæmper for at forhindre nedskæringer af CAP. Præsident François Hollande fordømte forleden de lande, der planlagde at møde op til forhandlingerne »for at afhente deres check, deres rabat, deres refusion«."
1133,/debat/2015/12/laenge-universiteterne-forblive-virkelighedsfjerne-reservater,Hvor længe skal universiteterne forblive virkelighedsfjerne reservater?,Casper Gronemann," Jeg droppede endegyldigt planen om at blive verdensstjerne i den amerikanske basketball-liga NBA, da jeg var omkring 14 år. Som årene skred frem, stod det klart, at mens mit hoved fungerede fremragende, var min fysik ikke gjort af det stof, internationale sportsidoler er lavet af.
Desuden var hele den ældre generation – mine forældre, politikerne, kulturen og samfundet i øvrigt – enige: Uanset hvad du gør, så tag en god, akademisk uddannelse først. Så er du i det mindste garanteret job.
Så jeg begyndte på universitetet. Radikale Venstre mente dengang, at en hel generation af akademikere som mig skulle tænke Danmark frem på førstepladsen i den internationale konkurrence.
Læs også: ’Så skal jeg fortsætte, som om intet var hændt’
Men allerede før jeg afleverede mit speciale i foråret, stod det klart, at der ingen job var. Mine graduerede venner sloges alle som bæster for at få ansættelser. De få, der har fået job, er i tvivlsomme ansættelser på vikarbasis eller i løntilskud. Dimittendledigheden i Danmark er på 30,4 procent. For min uddannelse, forvaltning, er den på omkring 40 procent. Og det er ikke en eller anden ’tegn og gæt’-uddannelse, jeg har trukket i en automat, men en hardcore uddannelse i politik og administration.
Det er svært ikke at sidde tilbage med en følelse af, at man på trods af fem års hårdt arbejde har fået det, min far ville have kaldt »en bar røv at trutte i«. På trods af et 12-tal i specialet og et gennemsnit på omkring 10 har hverken statslige styrelser eller kommuner uden for København vist nogen interesse. I lang tid undrede jeg mig over, at der altid var mellem 290 og 320 ansøgere til de job, jeg søgte. Indtil det gik op for mig, at det var de samme ansøgere til samtlige job.
Læs også: Hvad skal du efter studierne? ’Jeg skal være arbejdsløs’
Jeg ser absolut ikke mig selv som et offer. Min ’krisesituation’ består i, at samfundet har betalt for at overuddanne mig. Jeg er højst frustreret over, at rådgivningen igennem mine 18 års skolegang har været så fuld af floskler og forkerte forudsigelser.
Værst er ideen om, at universiteterne ikke er til for at uddanne unge mennesker til beskæftigelse. I det akademiske miljø opfatter man ikke universitetet som en institution med den helt lavpraktiske, samfundsgavnlige funktion, at størstedelen af de studerende skal skaffe sig et job med de evner, de tilegner sig. Interaktionen med de aktører, der skal ansætte de studerende efter endt uddannelse, begrænser sig typisk til såkaldte karrieredage, hvor virksomhedernes praktikanter sendes til universitetet med favnen fuld af flyers.
Universiteterne ser nemlig stadig sig selv som reservater for fri forskning. Det kunne de nemt tillade sig i en verden, hvor efterspørgslen på akademikere var tårnhøj. I dag, hvor der går 13 af os på dusinet, virker det som en bizar luksus.
Læs også: Eksperter: Mangel på arbejdskraft er overdrevet
På Roskilde Universitet har rektor Hanne Leth Andersen reageret på den nye virkelighed med vanlig flødeskumssnak. »Undervisningen skal vendes på hovedet,« sagde hun sidste år til Politiken og fyrede derefter lidt bullshit-bingo af om, at de studerende lever i en »fragmenteret virkelighed«, så universiteterne må arbejde »målrettet« og omstille sig til »nutidens vidensparadigme«.
Hvordan det helt konkret skal foregå, er der ikke mange bud på. Noget med flipped classrooms og spontan undervisning, som dækker over modefænomener snarere end grundlæggende forandring.
Men det svar på udfordringerne, man hører fra ’den gamle skole’, er mindst lige så misforstået. En række gnavne professorer benægter mere eller mindre, at der overhovedet skulle være behov for ændringer. Overlæge Steffen Jacobsen udleverede med bragende perfiditet denne forandringsresistens i Berlingske, da han svarede på Leth Andersens luftige visioner for universiteternes fremtid. Ønsket om at ændre på universitetets indretning var blot udtryk for en »socialistisk utopi«, skrev han.
Læs også: Dimittend-ledighed koster staten dyrt
Debatten har ikke rykket sig siden. Ingen af de to respektive skoler inden for det moderne universitetsvæsen har øjensynligt nosserne til at erkende det problem, at de uddanner en væsentlig del af deres studerende til arbejdsløshed.
Casper Gronemann er cand.scient.adm. og politisk analytiker 
Klummen er udtryk for skribentens egen holdning




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",39.0,15. december 2015,"Så jeg begyndte på universitetet. Radikale Venstre mente dengang, at en hel generation af akademikere som mig skulle tænke Danmark frem på førstepladsen i den internationale konkurrence."
7976,/debat/2013/02/frimarkedsfundamentalister-fremskridtstro,Frimarkedsfundamentalister og fremskridtstro,Slavoj Žižek," Det konservative britiske tidsskrift The Spectator kørte i sit julenummer en hovedhistorie under overskriften: »Hvorfor 2012 var det bedste år nogensinde«. Artiklen opstiller en række argumenter for, at det ikke er, som mange tror – »at vi lever i en farlig og grusom verden, hvor alt kun bliver værre.«
Førte afsnit lyder: »Det var måske ikke sådan, vi oplevede det, men 2012 var faktisk det bedste år nogensinde i verdenshistorien. Det kan lyde som en højtflyvende påstand, men den kan begrundes i kendsgerninger: Aldrig har der været mindre sult, mindre sygdom eller mere velstand. Vesten sidder ganske vist stadig fast i et økonomisk dødvande, men de fleste udviklingslande er på vej frem for fuldt fart, og mennesker verden over bliver løftet ud af fattigdom i det højeste tempo, der nogensinde er registreret. Dødstallet fra krige og naturkatastrofer er lykkeligvis også lavt. Vi lever i en guldalder.«
Vestlig stagnation
Samme tankegang udfoldes mere systematisk i bøger som Matt Ridleys Den rationelle optimist og Steven Pinkers The Better Angels of Our Nature. Der findes også en mere jordnær version. Det er den, vi ofte hører i medierne, især om ikke-europæiske lande: Krise? Hvilken krise? Se bare på de såkaldte BRIK-lande Brasilien, Rusland, Indien og Kina? Eller hvad med Polen, Sydkorea, Singapore, Peru, ja selv mange lande syd for Sahara. Alle gør de enorme fremskridt. Taberne er Vesteuropa og til en vis grad USA, så ret beset taler vi ikke om global krise, men om vestlig stagnation.
Selv når vi taler menneskerettigheder, må vi spørge: Er situationen i Kina og Rusland i dag trods alt ikke bedre end for 50 år siden? At udnævne den aktuelle krise til et globalt fænomen er, må vi forstå, en typisk eurocentrisk synsvinkel, der er karakteristisk for de selv samme venstreorienterede, der ellers normalt er så glade for at bryste sig af deres antieurocentrisme. Vores ’globale krise’ er i virkeligheden blot lokale krusninger i en meget større fortælling om menneskehedens vej mod fremskridtet.
Prisen for fremskridtet
Men et spørgsmål melder sig: Hvis kun Europa er i gradvis forfald, hvad erstatter så dets overherredømme? Svaret er: Kapitalisme med ’asiatiske værdier’, hvilket naturligvis ikke har spor at gøre med asiater, men alt at gøre med den moderne kapitalismes aktuelle og udtalte tendens til at begrænse eller suspendere demokratiet.
Alle radikale tænkere fra Karl Marx til konservative ideologer har været besat af spørgsmålet: Hvad er prisen for fremskridtet? Marx var fascineret af kapitalismen, fordi den havde udløst en produktivitet uden fortilfælde. Men han insisterede på, at denne succes indebar sine egne indre modsætninger. I dag bør vi gøre det samme: Fokusere på skyggesiderne af den globale kapitalisme, som nærer oprøret.
Mennesker gør ikke oprør, når nøden er størst, men når deres forventninger skuffes. Den franske revolution brød først ud, da kongen og adelen allerede var ved at miste grebet om magten. Det antikommunistiske oprør i Ungarn i 1956 eksploderede først, da Imre Nagy havde været premierminister i to år med (relativt) frie debatter blandt intellektuelle.
Egypterne gjorde oprør i 2011, fordi der skete visse økonomiske fremskridt under Mubarak og voksede en ny urban middelklasse frem af veluddannede unge, der deltog i den universelle digitale kultur. Og derfor har også de kinesiske kommunister grund til nervøsitet: Kinesernes levestandard i dag er højere end for 40 år siden, men de sociale modsætninger (mellem de nyrige og resten) eksploderer, og forventningerne bliver højere.
Dette er problemet ved udvikling og fremskridt: De forløber ujævnt og avler ny ustabilitet og modsætninger, der skaber nye forventninger, der ikke kan opfyldes. I Egypten før Det Arabiske Forår levede flertallet af befolkningen lidt bedre end før. Men de standarder, med hvilke de målte deres (u)tilfredshed, var meget højere.
Jagten på den sande form
Der går en (apokryf) historie om den venstrekeynesianske økonom John Galbraith: Før en tur til Sovjetunionen sidst i 1950’erne skrev han til sin anti-kommunistiske ven Sidney Hook: »Bare rolig, jeg bliver ikke forført af Sovjetunionen og vender hjem og påstår, at de har socialisme!«
Hook svarede prompte: »Men det er præcis dét, der bekymrer mig – at du kommer hjem og hævder, at Sovjet ikke er socialistisk!«
Hvad Hook frygtede, var det naive forsvar for begrebets renhed: Hvis noget går galt under opbygningen af et socialistisk samfund, er det ikke ensbetydende med, at socialismens idé er korrumperet. Det betyder alene, at vi har søgt at føre den ud i livet på en forkert måde. Ser vi ikke samme type naivitet hos dagens markedsfundamentalister?
Da den franske filosof og økonom Guy Sorman i en tv-debat erklærede, at demokrati og kapitalisme hører sammen, kunne jeg ikke modstå at stille modspørgsmålet: »Men hvad så med Kina?«
»Kina har ikke rigtig kapitalisme!,« vrissede han tilbage. For den prokapitalistiske Sorman gælder, at er land ikkedemokratisk, er det heller ikke rigtig kapitalistisk. Ganske på samme måde, som stalinismen for en demokratisk kommunist ganske enkelt ikke var en autentisk form for kommunisme.
Det er sådan, nutidens apologeter for det frie marked udlægger krisen i 2008: Det var ikke det fejlslagne frie marked, der forårsagede den, men den overdrevne statslige regulering og det forhold, at vores markedsøkonomi ikke var den ægte vare, fordi den var i kløerne på velfærdsstaten. Afviser man bristerne i markedskapitalismen som tilfældige uheld, ender vi i en naiv fremskridtstro, der alene ser løsningen i en mere ’autentisk’ og puristisk realisering af begrebet. Og dermed prøver at slukke ilden ved at hælde mere olie på den.
 
© Slavoj Žižek og Information
Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",3.0,1. marts 2013,"Der går en (apokryf) historie om den venstrekeynesianske økonom John Galbraith: Før en tur til Sovjetunionen sidst i 1950’erne skrev han til sin anti-kommunistiske ven Sidney Hook: »Bare rolig, jeg bliver ikke forført af Sovjetunionen og vender hjem og påstår, at de har socialisme!«"
10338,/debat/leder/2012/03/tjek-budbringeren,Tjek budbringeren,Peter Nielsen," Der findes en grundlæggende regel i al journalistik om, at man altid skal tjekke budbringeren. Hvad er hendes eller hans motiver for at fremkomme med et synspunkt eller sagsforløb? Det princip er blevet svigtet i forbindelse med modtagelsen af Helle Heins rapport om arbejdsforholdene på Den Kgl. Ballet. Anført af Jyllands-Posten har danske medier ukritisk taget hendes rapport for gode varer og brugt den som grundlag for en intens afdækning af Det Kgl. Teaters samarbejds- og ledelsesproblemer.
At rapporten har ført til vildfarelser og forkerte fortolkninger er blevet klart, efter Poul Pilgård i gårsdagens Weekendavisen kunne så mere end almindelig tvivl om Helle Heins motiver for at påtage sig konsulent­opgaven og ikke mindst selve rapporten. Ifølge et internt notat var forskeren nemlig selv aktiv deltager i intrigerne, ligesom hendes forhold til balletmester Nikolaj Hübbe var skiftevis præget af had og kærlighed til ham.
Historien om ledelsesproblemerne på Det Kgl. Teater foretager dermed et par kolbøtter. Mange regnede efter sidste weekend ellers med, at den nye bestyrelsesformand, Stine Bosse, ville ofre teaterchefen, Erik Jacobsen, efter man kunne citere hende for, at han var ansvarlig for tillidskrisen på teatret. Det blev opfattet som en tydelig offentlig undsigelse af teaterchefen og sidste skridt inden en regulær fyring. Men onsdag meddelte Stine Bosse og Erik Jacobsen overraskende, at samarbejdet fortsætter, samtidig med at Erik Jacobsen indrømmede, at han »har truffet ledelsesmæssige beslutninger, som jeg i dag ville have gjort anderledes«.
Nogle har udlagt det sådan, at Stine Bosse efter først at have ageret usikkert og lavet en række fodfejl, udelukkende købte sig tid til at finde den rette afløser for Jacobsen, som har taget sig skidt ud under hele forløbet og ikke ligner en mand, der for alvor kan genrejse tilliden mellem medarbejdere og ledelse. Men måske har Stine Bosse med de nye oplysninger om Helle Heins mulige motiver og tvivlsomme rapport i virkeligheden handlet rigtigt og klogt? Måske er problemerne på teatret takket være en tvivlsom rapport og efterfølgende mediekampagne kommet ud af proportioner? Måske har bestyrelsesformanden haft god grund til at stole på, at samarbejdsproblemerne vil kunne løses af teatrets nuværende ledelse? Måske har vi forstået konflikten på teatret forkert og er i for høj grad løbet efter falsk præmis?
Meget tyder på det. At der er ledelses- og tillidsproblemer på teatret er hævet over enhver tvivl. Det har det efterfølgende forløb vist. Men vi kan sagtens have forstået og udlagt problemerne forkert. I hvert fald kan der nu sås mere end almindelig tvivl om det grundlag, som historien har været skrevet på.
Derfor er der god grund til et stykke selvransagelse fra mediernes side. Jyllands-Posten har tilsyneladende lavet et stykke glimrende arbejde med afsæt i rapporten, men har helt glemt at tjekke budbringeren, nemlig forsker og konsulent Helle Hein. Og vi med.
Egentlig er det ikke engang særlig svært at finde belæg for at så tvivl om Helle Heins arbejde, for hendes rapport har længe været tilgængelig. Man kunne bare have læst den ordentligt for ved selvsyn at konstatere, at den er skrevet i et mærkeligt personligt sprog og båret af personligt engagement; vi er langt fra konsulentrapporters sædvanlige nøgterne sprog. Ligesom man burde have undret sig over Heins nærmest maniske optagelse af Nikolaj Hübbe og hans påståede ko­kainmisbrug. Hendes rapport har ingen egentlig metode, men er i stedet en omgang injurier og beskyldninger.
En kollega og tidligere samarbejdspartner, Bøje Larsen, lægger i Weekendavisen da også tydelig afstand til Heins manglende seriøse fundament for rapporten. Det er grum læsning: »Ikke alene spiller de selv spil på Det Kgl. Teater, men hun deltager i dem, når hun skal ind og forske. Det er i overensstemmelse med, hvad jeg havde forventet. Hun deltager i konflikter, og hun spænder dem op. Det har hun gjort før. Med et godt dansk ord er hun intrigant. Først gør hun sig til venner med folk og pleaser dem, og til sidst hænger hun dem ud. Bevæggrundene tror jeg, må man lede efter i hendes psykiske konstitution«.
Man har udefra læst det i Heins rapport, man gerne ville. Ikke mindst på grund af de oplagte stereotypier. På den ene side har man den seriøse CBS-forsker, på den anden den karismatiske charlatan af en balletchef. Det er så let og oplagt med det samme at skænke hende troværdighed i forhold til den mere kaotiske kunstneriske leder. Ligesom Poul Pilgård i øvrigt kan ligge under for en stereotyp i form af kedelig forskerkvinde begærer karismatisk balletchef, der afviser hende, hvorfor hun hævner sig …
Stereotypier gør blind og er farlige. Historien om tillidskrisen på Det Kgl. Teater skal ikke skrives fuldstændig om, men undervejs er der sket en række forvrængninger og forfalskninger som følge af falsk tillid til den rapport, der satte det hele i gang. Tjek altid budbringeren!
",1.0,17. marts 2012,"Derfor er der god grund til et stykke selvransagelse fra mediernes side. Jyllands-Posten har tilsyneladende lavet et stykke glimrende arbejde med afsæt i rapporten, men har helt glemt at tjekke budbringeren, nemlig forsker og konsulent Helle Hein. Og vi med."
659,/debat/2016/03/kommunerne-tror-boern-vokser-sociale-problemer,"Kommunerne tror, at børn vokser fra sociale problemer",Margot Clemmensen," I den institution, hvor jeg er leder, går en dreng, der hedder Anders. Anders bor alene med sin mor. Når Anders træder ind ad døren til børnehaven om morgenen, kan pædagogerne se på hans påklædning, om hans mor har en god eller en dårlig dag.
På de gode dage er tøjet pænt, og han er ren. På de dårlige er det mere tilfældigt, hvilket tøj han har på, hvordan det sidder, og om det er rent. På de dårlige dage undlader Anders’ mor at få øjenkontakt med pædagogerne. Hun sniger sig ind i børnehaven, mens hun skubber Anders foran sig. Anders er pirrelig, og han siger ikke farvel til hende. I stedet bliver han siddende i garderoben og gemmer sig bag sit tøj. Det hænder, at Anders’ mor glemmer at hente sin søn. Hun lider af et periodisk alkoholproblem, der er forværret af, at hun er arbejdsløs.
På de dårlige dage ved pædagogerne, at det er vigtigt at komme Anders i møde. Aflede hans opmærksomhed, give ham et ekstra klem og et ekstra anerkendende blik. Problemet er, at der er flere børn som Anders og ikke nok pædagoger til at tage sig af dem alle sammen og samtidig være sammen med de andre børn i institutionen.
Risikoen for, at Anders ender som sin mor, er overhængende. Faktisk viser nye tal fra Arbejderbevægelsens Erhvervsråd, at en tredjedel af børn i udsatte familier i dag selv ender med at være udsatte som voksne, og at andelen er steget siden 2003. Og vi får stadig sværere ved at påvirke børnene i den rigtige retning.
Almindelige daginstitutioner skal i inklusionens navn tage vare på børn, som tidligere ville have fået ekstra støtte. For kommunernes regnedrenge har regnet på de umiddelbare besparelser uden at skele til, hvad de udsatte børn har brug for, og hvad det kræver at påvirke et liv i den rigtige – også økonomiske – retning.
Det, der startede som en ulykkelig dreng i børnehavens garderobe, vokser altså op som en ulykkelig ung mand på offentlig forsørgelse. Hvis vi vil vende udviklingen, skal vi hjælpe de udsatte børn nu. Ikke om 15 år, når de sidder med en pose bajere nede i parken. For så er løbet kørt, og både den personlige og samfundsøkonomiske regning er blevet så dyr, at der ikke længere er nogen fidus i at forsøge. Alligevel er der i øjeblikket ikke politisk vilje til at fokusere på tidlig indsats og sociale normeringer. Tværtimod. Børneområdet bliver beskåret, og politikerne ignorerer, at en ekstra pædagog kan være en god investering sammenlignet med omkostningerne for et helt liv på kontanthjælp.
Hjælp kræver diagnose
Som pædagoger er vi uddannet til at spotte udsatte børn. Det kan være, at de har svært ved at tage kontakt til kammeraterne, eller at de har sproglige vanskeligheder. Nogle er født med udviklingsmæssige forsinkelser, mens andre er symptombærere for familiens dårlige trivsel. Fælles er, at de kræver ekstra omsorg og ekstra hænder. Det har vi ikke, og håbet om at få den ekstra støtte drukner ofte i det kommunale bureaukrati.
For de fleste vil det være en selvfølge at tro, at børn som Anders er berettigede til ekstra støtte, men sådan fungerer det langt fra. Jeg ved ikke, hvor mange gange jeg er blevet mødt af: »Nu er han jo kun treogethalvt år, så måske skulle vi lige se tiden an,« fra kommunen. Som om forvaltningen forestiller sig, at børnene vokser fra deres sociale problemer? Jeg kan afsløre, at det er noget af det værste, man kan forsøge at bilde en pædagog ind, for ikke at tale om, hvad sådan en ’tiden læger alle sår’-retorik har af fatale konsekvenser for barnet.
Smider stole i hovedet
Jeg har altid insisteret på at se børnenes styrker og ressourcer frem for deres svagheder. Nu tager jeg mig selv i at slå i bordet og sige:
»Så se dog, han kan jo ikke være sammen med de andre børn uden at smide stole i hovedet på dem!«
Nogle gange virker det. Andre gange nikker kommunen til vores indstilling, men når den så har været en tur i forvaltningsmøllen, er vores anbefalinger blevet gradbøjet til uigenkendelighed. Vores ideer til, hvad vi kunne gøre, er væk, og tilbage står frustrationerne og en blegnet pædagogisk faglighed.
Hvis vi skal være sikre på at blive hørt, kræver det, at vi tropper op med en lægeerklæring i hånden. Når barnet er blevet stemplet med en diagnose, mener kommunen øjensynligt, at der gælder en anden form for alvor. Men hvordan er vi kommet hertil? At vi ikke kan få en faglig vurdering af et barn, før det er så langt ude, at behandling er den eneste løsning? Når kommunerne diskvalificerer pædagogernes forebyggende arbejde og underkender vores faglige viden, risikerer vi at tabe de børn, som kunne være reddet med et par ekstra varme hænder.
Årelang sagsbehandling
Et er frustrationen over afslaget. Noget andet er den tid, vi spilder, mens vi venter på svar. Der går ofte et år, fra vi indstiller et barn, til sagen er blevet behandlet. Socialrådgiverne er overbebyrdede, og de glemmer sager. Det er ikke deres skyld, men det er trist, at børnene skal betale prisen.
I den tid, sagsbehandlingen varer, trækker vi forældrene gennem et stort følelsesregister af sorg og frustrationer. Forældre, som langt fra altid har tro på og tillid til, at kommunen vil dem det bedste. Det er et paradoks. Vi taler ofte og alvorligt om behandlingstider og kvalitet på landets hospitaler, men der er ingen akut udrykning, når det kommer til vores udsatte børn.
For nylig fik vi afvist ekstra ressourcer til en dreng, der var så følelsesmæssigt frustreret, at han ikke kunne være sammen med de andre børn uden at have en pædagog i hånden. Vi forsøgte at prioritere hans behov, men til sidst måtte vi stik imod alle regler bede forældrene om at hente ham tidligere.
I dag går han på et behandlingstilbud. Det er selvfølgelig godt, at han får hjælp, men jeg kan ikke lade være med at tænke på, hvor langt vi kunne være kommet i institutionen, hvis kommunen havde afsat penge til ekstra støtte. Så havde vi måske undgået at proppe endnu et nederlag i rygsækken på en dreng, hvis skuldre i forvejen er tynget.
Politikerne glemmer helheden
For mange udsatte familier er daginstitutionerne det eneste sted, de har en tillidsfuld kontakt til det offentlige og til andre mennesker. Jeg kender forældre, hvor det har været en kamp at få dem til at bage kage eller røre i en gryde til sociale komsammener, men hvor det er lykkedes.
Nu er de sociale arrangementer sparet væk, og des mindre kontakt vi har med familierne, des større er risikoen for, at forældrene mister troen på os, når systemet svigter. Og det gavner bestemt ikke deres børn.
Hvis vi skal løfte vores sociale ansvar, bør tosprogskonsulenterne, psykologerne og talepædagogerne bo i vores institutioner – de steder, hvor problematikkerne er udtalte. Vi bør have langt bedre adgang til socialrådgivere, så vi kan hjælpe hele familien, for hvis vi ikke ser forældrene som en naturlig del af deres egne børn, så halverer vi oddsene for at lykkes med vores arbejde.
Desværre er hverken politikerne på Christiansborg eller kommunalt bevidste om, at vi saver den gren over, vi sidder på, når vi underkender den tidlige indsats.
I stedet trækker de new public management-hatten ned over ører og øjne og tilskriver problemerne dårlig ledelse – at vi ikke kan finde ud af at håndtere økonomien. Men faktum er, at vi ikke har ressourcerne. Vi har passeret benet og er nået ind til marven.
Margot Clemmensen er pædagog og leder af Bispebjerg Børnegård




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",18.0,2. marts 2016,"Almindelige daginstitutioner skal i inklusionens navn tage vare på børn, som tidligere ville have fået ekstra støtte. For kommunernes regnedrenge har regnet på de umiddelbare besparelser uden at skele til, hvad de udsatte børn har brug for, og hvad det kræver at påvirke et liv i den rigtige – også økonomiske – retning."
6364,/debat/2013/10/roma-hetzen-velfaerdssystemernes-overlevelseskamp,Roma-hetzen er velfærdssystemernes overlevelseskamp,Theresa Scavenius," 
	Debatten om kriminelle romaer, flaskesamlere, polske håndværkere og velfærdsturister har været ophedet det seneste år. Denne debat giver indtryk af, at det er underklassen, som er problemet. Det er altid nemmere at sparke nedad – i dette tilfælde på nogle af Europas fattigste grupper – men i desperationen og frustrationen glemmer vi problemets årsag og kerne.

	For bag diskussionen ligger en mere dyster grundlæggende realitet: Europas politiske institutioner er dybt udfordret af det store integrationsprojekt, politikerne har sat i gang.

	Den økonomiske krise har gjort det synligt, at de højt besungne idealer om fri bevægelighed nemt fører til en eksport af sociale problemer på tværs af de europæiske lande. Fattigdom, arbejdsløshed og manglende uddannelse får udsatte grupper i Østeuropa til at søge andre steder hen – imod en lysere fremtid i nord.

	Desværre oplever de fleste, inklusiv de danskere borgere, at integrationen fører til det modsatte: frustration, pres på danske arbejdspladser og kulturelle misforståelser.

	Brydningstid

	Europa er i en brydningstid. Vi står midt i en langvarig europæisering, som ikke er afsluttet endnu. Politikere og embedsmænd har hyldet det europæiske projekt. Det er humanismens projekt, den frie bevægeligheds sejr og i sidste instans et fredsskabende momentum i en verdensdel, der tidligere var plaget af krig og fascisme.

	Men en række problemer udfordrer de eksisterende institutioner og deres strukturer. Det store problem er de europæiske institutioners manglende evne til at handle og håndtere problemer ud fra en fælles politisk forståelsesramme. Europa mangler ikke bare demokrati eller en fælles kultur. Europa mangler, hvad samfundsforskere kalder ’institutionel kapacitet’, det vil sige evnen til at håndtere fælles problemer effektivt, når de opstår, og forstå, hvilke problemer der præger europæernes hverdag.

	Hvis danske håndværkere føler sig presset af østeuropæere, hvis københavnske familier kan se deres containere tømt hver aften af romaer, er det problemer, der ikke blindt kan henvises til paragraffer og direktiver. Det er problemer og udfordringer – det være sig af politisk, økonomisk eller social karakter – der kalder på bedre kapacitet til handling.

	Den europæiske hverdag må anerkendes som politisk parameter. Her er forskellene mellem de enkelte medlemslande vigtige – herunder forskellene på deres arbejdsmarkeder og deres tolerancetærskel for, hvilke sociale problemer der accepteres. Europa kan være ét samlet projekt som en juridisk og økonomisk konstruktion, men der er langt at gå, før Europa bliver en fælles offentlighed, hvor borgerne deler hinandens livsverden. Måske er det slet ikke målet. Hvis ikke må man finde en måde at tackle de problemer, forskellene giver.

	Kompliceret mobilitet

	Danmark har været med til at skabe betingelserne for det indre marked, kapitalens frie bevægelighed, bedre vilkår for udveksling af varer, tjenesteydelser og arbejdskraft samt udvidelse af Unionen til at omfatte de østeuropæiske lande. Samtidig har man givet de europæiske borgere den moralske frihed til at arbejde, leve og stifte familie i det land, de har lyst til.

	Økonomisk set kan et samlet Europa udnytte ressourcerne bedre ved at skabe et smidigt transnationalt arbejdsmarked. Hvis der er høj arbejdsløshed i et land, er det fordelagtigt, hvis de arbejdsløse tager til et medlemsland med lav arbejdsløshed.

	Økonomisk set er det rationelt – og en del af det europæiske projekts design – når arbejdere rejser fra Grækenland til Tyskland for at tage job. Det kan gavne begge lande på sigt.

	Politisk set er sagen mere kompliceret. Mobilitet og fri bevægelighed stiller krav til de enkelte europæiske lande om at tilpasse deres forskellige samfundsmodeller til de nye grænseoverskridende aktiviteter. Det er i dette lys, at debatten om flaskesamlere, romaer og østarbejdere skal ses.

	I en fælles union bliver uløste sociale problemer i Rumænien til konkrete politiske problemer i Danmark. Det er en ny slags politiske problemer, som vi ikke har mulighed for at løse, fordi de stammer fra en anden samfundsmodel, der har andre sociale dynamikker, andre normer og et skattetryk på under det halve af det danske. Det er forskelle, som europæiske politikere må anerkende og acceptere, uanset hvor Europa skal hen i fremtiden.

	Sårbar dansk velfærd

	I Europa skelner man normalt mellem tre forskellige samfundsmodeller. Der er den skandinaviske velfærdsmodel med højt skattetryk. Der er den angelsaksiske markedsbaserede model med lav skat. Og der er den kontinentale bidragsfinansierede model.

	I den skandinaviske model er de offentlige myndigheder de vigtigste institutioner for håndteringen af samfundsmæssige problemer. I den angelsaksiske model, som er dominerende i Storbritannien og i flere østeuropæiske lande, er markedet den vigtigste mekanisme for social regulering. Og i den kontinentale og tyske model er arbejdspladsen og familien de vigtigste samfundsbærende institutioner. De enkelte modeller er indlejret i historisk nedarvede sociale normer, institutionelle praksisser og politiske forventninger. Inden for den europæiske union er der altså ikke bare uenighed om, hvordan bestemte samfundsmæssige problemer som finanskrisen eller klimakrisen skal løses. Der er uenighed om, hvilke problemer der overhovedet kalder på politiske løsninger frem for for eksempel markedsløsninger.

	I Danmark har vi på tværs af partiforskelle haft en lav tærskel for, hvornår et samfundsmæssigt problem kræver en politisk løsning. Vi har gode erfaringer med at løse udfordringer inden for sundhed, fattigdom, uddannelse, infrastruktur, sikkerhed, osv. med politiske midler. Enhver person, der ikke har et tilstrækkeligt livsgrundlag, kalder på en politisk løsning inden for velfærdsstaten. Et generøst velfærdssystem er i Skandinavien blevet udviklet til at tage hånd om de mennesker, der af den ene eller anden grund ikke selv kan klare sig.

	Det samme gør sig ikke gældende i alle andre europæiske lande. Her findes andre typer af modeller for, hvordan sociale problemer løses. Det kan være et lavtlønnet arbejdsmarked uden mindsteløn, eller det kan være et stærkere fokus på familieforpligtelser. EU er splittet imellem at understøtte de forskellige samfundsmodellers holdbarhed.

	Den ene model er ikke nødvendigvis bedre eller mere overlegen end den anden. De tre modeller har forskellige fordele og ulemper. En ulempe ved den markedsbaserede model er, at det er nødvendigt at have en større grad af social ulighed for at høste modellens positive gevinster. Denne ulighed er ikke blot moralsk uforenelig med den skandinaviske velfærdsmodel, det er en ulighed, som ville undergrave velfærdsstatens finansiering. Den skandinaviske model er derfor mere sårbar over for en europæisering end de to andre modeller.

	Diskussionen om fattige flaskesamlere og klunsere er et symptom på en langt mere grundlæggende udfordring. De er symbolet på europæiseringen og presset på den skandinaviske sociale model og de normer, som understøtter den. Der eksisterer fortsat en række asymmetrier mellem de nationale modeller i Europa, både med hensyn til den sociale og økonomiske politik. På denne baggrund er det forkert at gøre romaer og udenlandske flaskesamlere i Danmark til syndebukke. Det er Europas politikere, der må anerkende sig deres ansvar for at løse den samfundsmæssige ubalance i den europæiske hverdag.

	 

Theresa Scavenius er ph.d.-studerende ved Institut for Statskundskab, Københavns Universitet




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",3.0,29. oktober 2013,De 5 artikler I har brugt mest tid på
1734,/debat/leder/2015/09/lidt-ingenting,Lidt om alt og ingenting,Charlotte Aagaard," Så er det ganske vist. Efter måneders tilløb har statsminister Lars Løkke Rasmussen (V) endelig udnævnt sin berømte udenrigsgransker. Det bliver som ventet Danmarks tidligere ambassadør i Washington Peter Taksøe-Jensen, der skal komme med forslag til, hvordan regeringen fremover skal prioritere og samtænke Danmarks udenrigs-, sikkerheds-, forsvars-, handelseksportfremme- og udviklingspolitik.
Ifølge kommissoriet skal den tidligere topdiplomat koncentrere sig om otte hovedområder: Kinas og Ruslands nye rolle, folkevandringen mod Europa, truslen fra militant islam, den sikkerhedspolitiske trussel fra Rusland, den økonomiske og sikkerhedspolitiske udvikling i Arktis, den danske udviklingsbistand, og Danmarks strategiske alliance med USA.
Læs også: Granskeren fra Delhi skal analysere nye globale aktører
En ordentlig mundfuld, vil de fleste nok mene – og især når man tager i betragtning, at arbejdet stort set skal udføres af en enkelt mand med lidt sekretariatsbistand, være færdigt inden 1. maj og i øvrigt gennemføres samtidig med, at Peter Taksøe-Jensen passer sin nye og noget mindre prestigiøse stilling som Danmarks ambassadør i Indien.
Ideen om en udenrigsgransker er blevet kritiseret, lige siden Lars Løkke Rasmussen lancerede den under valgkampen. Opgaven er for stor, manden forkert og udfaldet forudsigeligt, har adskillige eksperter sagt.
Men det har tilsyneladende ikke gjort det store indtryk på statsministeren. Ifølge kommissoriet kan den nye gransker trække på sine kolleger i Udenrigs- og Forsvarsministeriet. Og han har også pligt til »i videst muligt omfang« at basere sin udredning på allerede eksisterende analyser og rapporter.
Men det rokker ikke ved, at den enorme opgave stadig skal udføres af en enkelt mand. Den eneste imødekommelse af kritikken synes at være, at den enlige gransker løbende skal præsentere sine konklusioner for en ikke nærmere defineret »følgegruppe« af eksperter fra »organisationer og forskningsmiljøet« og så i øvrigt huske at afstemme dem med såvel »etablerede udenrigspolitiske fora samt de politiske partier«.
Joh, han får overmåde travlt, den gode ambassadør.
Udnævnelsen af Taksøe er imidlertid ikke bare opsigtsvækkende på grund af opgavens absurde omfang. Det mest interessante er den foruroligende mangel på en udenrigs-, sikkerheds-, forsvars-, handelseksportfremme- og udviklingspolitik, som beslutningen er udtryk for.
Læs også: Systemets mand skal tegne Løkkes udenrigspolitik
Statsminister Lars Løkke Rasmussen og hans udenrigs- og forsvarsduo aner tilsyneladende ikke, hvad de skal stille op med den verden, der ligger uden for Danmarks grænser.
Det har man allerede fået mistanke om i forbindelse med de seneste ugers politiske flygtningekaos, hvor regeringen har udvist en eklatant mangel på tilstedeværelse og politisk lederskab over for såvel de danske myndigheder som de mere end 500.000 mænd, kvinder og børn, som flygter til Europa.
Med udnævnelsen af en udenrigsgransker bliver denne tendens til ansvarsforflygtigelse unægtelig forstærket. For så længe Taksøe tænker, kan hverken udenrigsminister Kristian Jensen(V) eller forsvarsminister Carl Holst (V) tillade sig at præsentere politiske initiativer eller visioner af betydning på deres respektive områder.
Det kan næppe være tilfredsstillende for de to ministre at være sat ud af spillet på denne måde. Og det er bestemt heller ikke den form for politisk lammelse, Danmark har brug for.
Tværtimod står de internationale udfordringer i kø for at blive håndteret af en ansvarlig og visionær regering, der er interesseret i andet end at holde fast i de rare ministertaburetter.
Om karrierediplomaten Peter Taksøe-Jensen så er den rette til at formulere regeringens manglende politik, er et andet spørgsmål.
På forhånd har han understreget behovet for konsensus og i flere interviews henvist til, hvor uheldigt det var, at Danmark gik med i Irak-krigen med blot en enkelt stemmes flertal.
Det er klædeligt, at han på denne måde bekendtgør, at han har lært af Irak-krigen, hvor Peter Taksøe-Jensen som bekendt selv var hovedforfatter på det omdiskuterede juridiske notat, der gjorde Danmarks deltagelse i krigen mulig.
Men omvendt kan en konsensusudredning af det omfang, som regeringen har bestilt, meget let ende med at blive lidt om alt og ingenting. Og så er både Løkkes regering og Danmark lige vidt.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",6.0,17. september 2015,"Det kan næppe være tilfredsstillende for de to ministre at være sat ud af spillet på denne måde. Og det er bestemt heller ikke den form for politisk lammelse, Danmark har brug for."
5608,/debat/2014/02/laeserbreve-6,Læserbreve,," 
	Gavnlige sociale virksomheder

Annette Willig, København

	Den 17. februar udtrykker professor Thomas Schøtt i artiklen »Profittænkning kan lukke ned for det sociale formål« frygt for, at vi med socialøkonomiske virksomheder vil skabe et arbejdsmarked med et A- og B-hold. Jeg har hørt bekymringen adskillige gange før, men jeg forstår simpelthen ikke logikken bag, for det er ikke de socialøkonomiske virksomheder, der skaber de to hold – de er der i forvejen på grund af arbejdsmarkedets stigende krav og ændrede struktur – hvilket Thomas Schøtt også selv påpeger.

	Ingen regner vel med, at socialøkonomiske virksomheder er svaret på velfærdsstatens udfordringer; men de er blot ét af mange tiltag, der arbejder for inklusion. Et andet tiltag er, at arbejdsmarkedet er blevet mere rummeligt. Denne udvikling bliver langsomt – og forhåbentlig sikkert – en del af arbejdsmarkedets selvfølgelige praksis.

	Der er brug for mange forskellige slags arbejdspladser, og det kan meget vel vise sig, at det såkaldte A-hold har noget at lære, og at de forskellige hold vil finde nye måder at inkludere hinanden på.

	DR rammer nyt lavpunkt

Arne Mortensen og Hanne kolze, København

	DR har på P1 leveret en nyhed inden for public service, hvor vi såkaldt almindelige danskere nu kan ringe til regeringen. I mandagens udgave af programmet blev regeringen forsvaret af uddannelses- og forskningsminister Sofie Carsten Nielsen (R), hvis erfaringsgrundlag som minister strækker sig til hele to uger. Den stakkels minister skulle forestille at repræsentere den folkevalgte regering på en folkelig måde, hvilket – enhver kunne have sagt sig selv – var en umulig opgave. Ministeren er sikkert fornuftig nok, men DR har nået sit hidtil mørkeste lavpunkt.

	Ligestilling halter

Thure Barsøe-Carnfeldt, Aalborg

	Selv om Ministeriet for Ligestilling nu mener, at danske borgere er tæt på at have opnået ligestilling, så gradbøjer regeringen med sin nye velfærds- og besparelsesreform det stadig efter en opfattelse af, at nogle af os er mere lige end andre.

	Menneskerettighederne beskriver, at hvert eneste menneske er et selvstændigt individ, som skal opfattes og behandles individuelt. De sidste mange danske regeringer har ligeledes været enige om, at mænd og kvinder på papiret nu er lige, og de har derfor påtaget sig ansvar for at sikre borgernes basale økonomiske og sociale rettigheder.

	Disse menneskerettigheder har regeringen nu gradbøjet således, at dersom man bor sammen to og to, uanset om man er gift, har børn, er ung eller gammel, så skal den ene forsørge den anden, hvis den ene er på offentlig forsørgelse. Det er lige så urimeligt at skille lavindkomstfamilier ad for at motivere arbejdsløse til at finde et job, som når to individuelle pensionister kun må ses nogle få timer ugentligt for at undgå, at den ene mister sine pensionstillæg. Det er ikke ligestilling.

	Erhvervsskole er skraldespand

Line Gluud, København S

	De borgerlige partier har fremlagt et ønske om at indføre et adgangskrav til gymnasierne ved et karaktergennemsnit på 4 eller 7 i forbindelse med de intensiverede forhandlinger om den kommende erhvervsskolereform. Det virker helt paradoksalt, at de borgerlige partier fokuserer på at begrænse gymnasiernes optag for at øge optaget på erhvervsuddannelserne. På den måde bliver det ikke et aktivt tilvalg at gå på en erhvervsfaglig uddannelse, men et fravalg da man ikke levede op til kravene for at komme i gymnasiet.

	Dette syn på erhvervsskolerne, hvor de fungerer som en skraldespand for alle fravalgte gymnasieelever, stemmer meget dårligt overens med målet om at højne både kvalitet og status på erhvervsuddannelserne. De manglende indskrivninger på de faglige uddannelser burde ellers være et klart tegn på behovet for et statusløft.

	Derfor opfordrer jeg til, at fokus for reformen lægges på erhvervsskolerne, så vi undgår den elitære linje, de borgerlige partier lægger for dagen – vi har ikke brug for at inddele eleverne i A- og B-hold.

	Lave lønninger ikke vejen frem

Katrine Evelyn Jensen, Hadsund

	Venstre hævder, at vi er nødt til at sænke lønnen for at have råd til velfærd i fremtiden – men det er løgn. Venstre vil gerne fortælle en historie om et fantastisk Tyskland, hvor eksporten er høj, og det hele kører strygende. Dog er det et faktum, at 3,5 millioner mennesker er fattige arbejdere i Tyskland. Det vil sige, at selvom mange tyskere har to job, har de alligevel dårligt råd til at få mad på bordet.

	Det må aldrig blive virkeligheden i Danmark. Lave lønninger skaber ringere velfærd, for med lave lønninger følger skattelettelser, der gør den sociale sikring, som vi kender den i dag, umulig.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,20. februar 2014,"Thure Barsøe-Carnfeldt, Aalborg"
10352,/debat/2012/03/vaegt-vaerd-guld,Sin vægt værd i guld,David Rehling," Tænk, at være sin vægt værd i guld. Så er man en dyrebar person. Tag nu den fyrede DONG-direktør Anders Eldrup. På DONG’s årsregnskab er der afsat 17 millioner kr. som gyldent håndtryk i tilfælde af direktørens afskedigelse.
Ude på nettet oplyser investeringsfirmaet Tavex Gold & Exchange dagsprisen på guld til at være 303.189 pr. kg. Hvis man dividerer det op i DONG-direktørens fratrædelsesgodtgørelse, skulle Anders Eldrup veje 56 kg. For altså at være sin vægt værd i guld. Nok er Anders Eldrup en spinkel mand, men 56 kg er dog lige i underkanten. Konklusion: Der burde være afsat noget mere fratrædelsesgodtgørelse til Anders Eldrup, så det kom til at passe med vægten. Guldvægten, så at sige.
Den mand, der fyrede Anders Eldrup, er formanden for DONG’s bestyrelse, Fritz Schur. Han er også i den dyre ende. Schur er milliardær og har residens på Christiansholm Slot i Klampenborg nord for København. Her holder Schur fester for de fornemste folk, herunder de kongelige og Frits Schurs venner i partiet Venstre. Frits Schur er også formand for Den Liberale Erhvervsklub, som yder pengegaver til partiet Venstre.Driftig mand
Den driftige Fritz Schur har også tid til at være politisk udnævnt formand for SAS Group og for PostNord. Schur må være meget dygtig til at undgå interessekonflikter. Når han samler partipenge ind, kunne nogle af giverne nære forestillinger om, at Schur i sine andre egenskaber kunne gengælde generøsiteten.
Af hans virksomhed Fritz Schur Technical Groups hjemmeside fremgår, at gruppen også omfatter Fritz Schur Energy A/S, der ifølge hjemmesiden »i dag udelukkende leverer løsninger til vindmølleindustrien«.
Og det er jo vældig fint foreneligt med Fritz Schurs formandspost i DONG, fordi DONG jo på det seneste har satset massivt på vindkraft. Det har nu dog navnlig været den fyrede direktør Anders Eldrups fortjeneste. Denne avis rummede forleden sågar spekulationer om, at Eldrup havde sat mere ind på vindenergi, end Schur fandt tilrådeligt. Men det kan næppe være rigtigt. Når man tager Schurs eget engagement i vindmøllebranchen i betragtning.
Nogen gådefuldhed har ombølget Schurs fyring af Eldrup. Først ville Schur slet ikke fortælle noget om årsagen. Og pludselig vil han fortælle en hel masse. Nemlig at fyringen skyldtes, at Anders Eldrup har forgyldt »enkelte medarbejdere i DONG Energy«. Schur har også fået sagt, at det slet ikke er sikkert, at han går med til, at Eldrup får sine egne gyldne 17 millioner kr.
Selv har Anders Eldrup forsvaret sin honorable honorering af udvalgte medarbejdere med ordene:
»Ansættelsesvilkårene for specialisterne er blevet fastlagt ud fra en forretningsmæssig vurdering af, hvilke vilkår tilsvarende specialister har i det private erhvervsliv.«Dyr dreng
Og det er da en argumentation, som Fritz Schur burde bøje sig for. Schur ved bedre end de fleste, hvor værdifuld man er i sin egenskab af »specialist i det private erhvervsliv«.
Også i USA er der folk, der er deres vægt værd i guld. Og lidt til. Tag f.eks. Mitt Romney. Han er blevet milliardær på at slagte virksomheder. Og sine erfaringer fra forretningslivet slår han på som argument for, at han skal være De Forenede Staters næste præsident. At Romney virkelig forstår sig på finanser, har han demonstreret ved at anbringe sin formue i skattely uden for USA – og sørge for at hente afkastet hjem i en form, så han i procenter betaler mindre i skat end en almindelig amerikansk arbejder. Den bedrift er ifølge Romneys kampagnelogik et vældigt godt argument for, at den almindelige arbejder skal stemme på Mitt Romney.
Romney har været i stand til at føre valgkamp for meget større beløb end sine konkurrenter. Det skyldes, at Romney får penge fra gode venner, der også er milliardærer – plus at han kan trække på sine egne milliarder, hvis det virkelig kniber.
En meget stor del af Romneys kampagne består i tv-reklamer, der stiller hans konkurrenter i et ugunstigt lys. »Sammenlignende markedsføring« hedder den slags blandt spindoktorer.
På trods af alle Romneys tv-annonceringer kniber det for ham at vinde valg. Ved denne tirsdags valg røg han ned på en tredjeplads i de to sydstater Alabama og Mississippi. Faktisk er det meget få stater, Romney overhovedet har kunnet mønstre et flertal i. Et flertal af dybt religiøse og konservative Republikanere har ingen tillid til Romney, fordi han en gang har været moderat guvernør i staten Massachusetts. At Romney nu har afsvoret alle sine tidligere moderate overbevisninger, stemmer ikke flertallet mildere. På sin vis forståeligt: Som præsident kunne Romney jo finde på at afsværge de holdninger, han nu sværger til.
Romneys held er, at hans to konkurrenter, Newt Gingrich og Rick Santorum, skal dele anti-Romney-stemmerne mellem sig. Desuagtet kan man se det som en opmuntring, at alle Romneys penge endnu ikke har vundet ham en sejr over et genstridigt flertal.
",2.0,2. marts 2012,"Ude på nettet oplyser investeringsfirmaet Tavex Gold & Exchange dagsprisen på guld til at være 303.189 pr. kg. Hvis man dividerer det op i DONG-direktørens fratrædelsesgodtgørelse, skulle Anders Eldrup veje 56 kg. For altså at være sin vægt værd i guld. Nok er Anders Eldrup en spinkel mand, men 56 kg er dog lige i underkanten. Konklusion: Der burde være afsat noget mere fratrædelsesgodtgørelse til Anders Eldrup, så det kom til at passe med vægten. Guldvægten, så at sige."
8368,/debat/2013/01/laererjob-andet-undervisning-skaere-paa,"Lærerjob er andet end undervisning, men hvad skal vi skære på?",Lars Højholt," Det er glædeligt, at regeringen har store ambitioner for Folkeskolen. Men debatten er præget af misforståelser og forkerte præmisser. Regeringens udspil indebærer, at eleverne skal være på skolen i flere timer og lærerne skal undervise noget mere. Lærerne skal være flere timer sammen med børnene, det vil gøre en god skole bedre, siger man. For udenforstående må det da også lyde indlysende, at det ikke burde være et problem at forøge undervisningstiden fra 16 timer ugentligt til 18 timer. Det er som om, at der sættes lighedstegn mellem arbejdstid og undervisningstid.
Man kan opgøre lærernes arbejdstid således: I Horsens kommune er 42 procent af lærernes arbejdstid afsat til ren undervisning. 30 procent går med samvær med børnene på anden vis – lejrskole, eksamen tilsyn og lignende opgaver. Det vil sige, der er 28 procent tilbage til alle andre opgaver. Det kan være: Planlægning af undervisningen – ikke kun den skemalagte, rettearbejde, forældrekontakt, samarbejde med socialforvaltningen, psykologer og andre instanser, lærermøder, tilsyn med faglokaler, karaktergivning, elevplaner, nationale test, kommunale projekter, skoleudvikling og efteruddannelse.
Hvis vi skal undervise mere, hvad er det da af ovenstående opgaver vi ikke mere skal tage os af? Hvad skal udelades, hvis der skal afsættes mere tid til samvær med eleverne? Indholdsløse timer uden forberedelse skaber ikke læring. Så tid til at forberede undervisningen er nødvendigt. I forvejen har man fra 2009 til i dag sparet 10,4 procent af lærerstillingerne. I samme periode er elevtallet kun faldet med 2 procent.
Samtidig skal vi inkludere langt flere elever med særlige vanskeligheder og behov, og der er ligeledes blevet pålagt lærerne at lave elevplaner. I regeringens udspil til folkeskolereform er der kun en femtedel af det forøgede timetal, der afsættes til flere dansk og matematik timer. Den øvrige tid kaldes aktivitetstid. Til disse timer er der intet uddannelseskrav eller loft over elevantal pr. klasse.
Det vil være forståeligt, hvis kommuner og skoleledelser vil benytte sig af dette til at slå klasser sammen og lade uuddannet personale tage sig af eleverne i disse timer for at få budgetterne til at hænge sammen. Samtidig kræver man ved overenskomstforhandlingerne en decentralisering af lærernes arbejdstidsaftale, det pædagogiske råd på skolerne bliver ikke længere obligatorisk, og man har udelukket lærernes faglige organisation fra forhandlingerne om reformen.
Lærerne er ikke dovne, i en almindelig arbejdsuge arbejder vi 43 timer. Det er et meget meningsfyldt arbejde, men også et arbejde hvor store personlige ressourcer dagligt er i spil. Hvis vi fremover skal sikre en skole i udvikling, en skole hvor elever trives og lærer og en skole som i højere grad end i dag er i stand til at bryde den sociale arv, er man nødt til at inddrage lærerne positivt i en dialog om arbejdet i stedet for at skabe afstand.
",16.0,4. januar 2013,"Samtidig skal vi inkludere langt flere elever med særlige vanskeligheder og behov, og der er ligeledes blevet pålagt lærerne at lave elevplaner. I regeringens udspil til folkeskolereform er der kun en femtedel af det forøgede timetal, der afsættes til flere dansk og matematik timer. Den øvrige tid kaldes aktivitetstid. Til disse timer er der intet uddannelseskrav eller loft over elevantal pr. klasse."
2958,/debat/2015/03/sf-pudser-groenne-glorie,SF pudser den grønne glorie,Henrik Høegh," Lisbeth Bech Poulsen (SF) påstår fejlagtigt den 11. marts i et indlæg her i avisen, at Venstres politik vil medføre omfattende miljømæssige ændringer .
Venstre er optaget af vækst i balance med miljøet. Vi er også af den overbevisning, at man bedst kender de nære værdier og borgernes ønsker lokalt. Derfor skal det fremover være kommunernes opgave at afgøre, hvor de bedst skaber erhvervsudvikling og arbejdspladser i balance med naturen og de lokale kystnære herlighedsværdier.Vi ønsker en liberalisering af planloven, hvor flere beslutninger træffes lokalt frem for af et centralt statsligt styre på brostenene i København. Det kan undre, at Lisbeth Bech Poulsen ikke er enig i, at borgernære beslutninger er at foretrække. Bureaukrati og barrierer betyder nemlig, at kommunerne i dag eksempelvis ikke kan foretage udvikling i en bræmme af tre kilometer fra kysten.
Venstre vil imødekomme denne vækstdræbende regel ved at ændre reglerne inden for strandbeskyttelseslinjen (fra vandkanten og 300 meter ind i landet), så det kun skal gælde, hvor der er sammenhængende natur, dvs. kun indtil eksisterende anlæg f.eks. bygninger eller offentlig vej. Vi skal til enhver tid værne om vores smukke natur, men det skal ske i balance med hensynet til vækst. Regeringens forslag om at forbyde gødskning i §3-natur, hvilket SF stemte for, vil ramme 10.000 bedrifter og tage minimum 35.000 hektar jord ud af drift.
Indse realiteterne
Det er tydeligt, at regeringen og SF pudser den grønne glorie her i valgåret og derfor fører en hård linje over for det hårdt pressede landbrug. Vi bør trække i arbejdstøjet og tage gummistøvlerne på, i stedet for at jage landmændene med uhensigtsmæssige grønne reguleringer.Forskerne skal væk fra computermodellerne og foretage reelle målinger i vores herlige natur og landbrugsland. Gennem vandanalyser i vores flotte vandløb vil man nemlig opdage, at ‘den virkelige natur’ de fleste steder har overhalet computermodellerne. Udvaskningen er væsentlig mindre end beregnet, og samtidig giver analyserne en sjælden set mulighed for at gøre indsatsen målrettet mod de steder, hvor der kan være problemer. Lisbeth Bech Poulsen bør indse realiteterne i stedet for at skyde med skarpt mod Venstre.
Henrik Høegh, miljøordfører (V)
",0.0,14. marts 2015,Indse realiteterne
563,/debat/leder/2016/03/haab-tyrkiet,Der er håb for Tyrkiet,Lasse Ellegaard," Selvmordsbomben, der søndag dræbte 37 og sårede 125 på en central trafikplads i Ankara, var i særlig grad infam. Den detoneredes da unge mennesker efter fejring af en overstået eksamenstermin på cafeerne i nabolaget var på vej hjem med de bybusser og dolmusser, minibusser, der binder hovedstaden sammen.
Den 24-årige kvinde, der er identificeret som gerningsmanden, var ifølge den tyrkiske indenrigsminister medlem af PKK og ’trænet af det syrisk-kurdiske YPG (Folkets Beskyttelses Styrke), den militære arm af det syrisk-kurdiske unionsparti, PYD, der er tæt forbundet med PKK.
Disse oplysninger kan selvsagt ikke verificeres af uafhængige kilder, og det er påfaldende, så præcist de støtter præsident Recep Tayyip Erdogans politiske dagsorden.
Men selv hvis de er korrekte, var reaktionen ud over det sædvanlige. At tyrkiske kampfly, endnu inden resterne af den 24-årige kvinde var identificeret, gik på vingerne og bombede PKK-stillinger i det irakisk-tyrkiske grænseområde, var ventet. Og at politiet automatisk anholdt PKK-mistænkte, hørte også med til rutinen. Men at tre universitetsakademikere blev fængslet i samme ombæring, var uventet.
Og dog. I præsident Recep Tayyip Erdogans ytringer om terroraktionen erklærede han, at »pennen er lige så farlig som bomben«, og anholdelserne af de tre forskere, der nu er sigtet for »fabrikation af terrorist propaganda«, ligger i forlængelse af præsidentens kampagne mod en gruppering, der kalder sig ’Akademikere for Fred’, som i januar udsendte en protest med titlen ’Vi vil ikke deltage i forbrydelsen’, der var vendt mod de tyrkiske sikkerhedsstyrkers brutalitet i de kurdiske områder.
Flere end 100 – nogle kilder siger flere end 250 – civile er siden juli sidste år dræbt i ’oprensnings-aktioner’ mod PKK-militante. Ud over de tre, der nu er fængslet, underskrev 1.125 universitetsfolk og intellektuelle protesten.
Straks efter blev 15 tilbageholdt på politistationer, andre 30 er fyrede, og 27 er suspenderede fra deres stillinger, ligesom alle 1.128 efterforskes af Istanbuls anklagemyndighed for »terrorpropaganda« og »fornærmelse af den tyrkiske nation og statsinstitutioner« – alt sammen tilskyndet af Erdogan, der i tale efter tale har kaldt signaturerne for »femtekolonne« og »forrædere«.
Ja, det ser sort ud for tyrkerne med en præsident, der åbenlyst groggy af magtbrynde er i færd med at miste fatningen. Hans sidste bandbulle er kun ét eksempel på hans overfølsomhed for kritik.
Siden han blev valgt i 2014 er 1.845 personer slæbt for retten, anklaget for at overtræde den i mange år upåagtede paragraf, der forbyder »fornærmelse af præsidenten«. Det er flere end i hele landsfaderen Mustafa Kemal Atatürks enmands autokrati fra 1922 til 1938.
Blandt dem, der er stævnet, er oppositionslederen Kemal Kilicdaroglu fra Atatürks republikanske parti, CHP, der efter den kortvarige arrestation af de 15 akademikere tilbage i januar, kaldte Erdogan en »diktator«. Hammeren faldt omgående.
Spørger man i Ankara og Istanbul ind til, hvordan den i princippet ceremonielle præsident kan skalte og valte med retssikkerhed, ytringsfrihed, etc., etc., som var det overladt hans private skøn, får man svaret, at »demokrati er ikke politisk islams dna«. Slet ikke i det islamiske parti, Erdogan er medstifter af.
Ganske vist ryster partiets parlamentariker på hovedet, men ikke offentligt. Også den nominelle regeringschef, premierminister Ahmet Davutoglu, siges at være dybt frustreret over sin velgører og præsident, men aldrig udadtil.
Men der er et håb for Tyrkiet. Fornuftige tyrkere – og de findes skam – håber på EU’s hjælp, når Davutoglu i morgen mødes med EU’s stats- og regeringschefer for at forhandle den flygtningepakke, der blev taget hul på for lidt over en uge siden.
Selv de sekulære beder til, at EU står fast på de 72 kriterier, kommissionen har opstillet som betingelser for visafrihed for tyrkere, og som fordrer accept af EU’s normer for menneskerettigheder, god regeringsførelse, gennemsigtig retspleje og videre i den dur.
Davutoglu har sagt ja til hele pakken, for tyrkisk visafrihed vil være en så gigantisk politisk blomst i hans jakkerevers, at Erdogan må stikke piben ind. Som EU-borger håber man så på, at de græske cyprioter, der allerede har brokket sig, kan tales til rette. For det er hele pakken, der er i spil – alternativet er fortsat kaos. Såvel i Europa som i Tyrkiet. 
",1.0,17. marts 2016,"Og dog. I præsident Recep Tayyip Erdogans ytringer om terroraktionen erklærede han, at »pennen er lige så farlig som bomben«, og anholdelserne af de tre forskere, der nu er sigtet for »fabrikation af terrorist propaganda«, ligger i forlængelse af præsidentens kampagne mod en gruppering, der kalder sig ’Akademikere for Fred’, som i januar udsendte en protest med titlen ’Vi vil ikke deltage i forbrydelsen’, der var vendt mod de tyrkiske sikkerhedsstyrkers brutalitet i de kurdiske områder."
12305,/debat/2011/04/talentstrategien-vendes-paa-hovedet,Talentstrategien skal vendes på hovedet,Bjarne Lundager Jensen," Undervisningsministerens nye talentstrategi sigter godt men rammer skidt. Danmark har behov for at få talent frem fra bunden af elevpyramiden i stedet for toppen. Det kræver et opgør med basisklassen, mener tænketanken DEA.
Regeringen har netop offentliggjort en ny talentstrategi, som skal styrke en sammenhængende talentudvikling fra grundskole til universiteterne. Den indeholder en række sympatiske initiativer, men er desværre også smal i sin definition af talent. Selv om talentstrategien prisværdigt har bredt forståelsen af talent ud til at gælde andet end akademisk talent, har den lagt sit hovedfokus på de 10-15 pct. af en årgang, som regnes for talentfuld. Det er ikke godt nok.
Overordnet set er der ikke meget dokumentation  for, at de bedste ikke har plads i det danske uddannelsessystem. Slet ikke når man ser på alle de initiativer, der er taget de senere år, med mulighed for oprettelse af eliteklasser i udskolingen, forskerspireordning på gymnasieniveau og eliteuddannelser på universiteterne. Der er heller intet, der taler for, at det er svært at stikke talentsnuden frem, når man kigger indenfor i de store danske virksomheder. Tværtimod er der noget,  der taler for, at et decideret 'talentstempel' risikerer at gøre talenter selvtilfredse og dovne. En argumentation, der p.t. fylder meget i den amerikanske talentdebat.
Slut med basisklassen
I DEA mener vi, at undervisningsministeren i stedet burde lave en strategi for, hvordan vi i fremtiden giver alle unge mulighed for at udforske det, de er gode til. Sagen er, at 200.000 unge i dag står uden anden uddannelse end grundskolen. Et skræmmende tal, der burde stå
allerøverst på statsministerens huskeseddel over vigtige indsatsområder. Spørgsmålet er derfor, hvordan får vi talentet frem i alle dem, der i dag ikke motiveres
og engageres i grundskolen
og alt for tidligt taber fær-ten af uddannelsessporet.
Her er talentstrategien inde på noget af det rigtige. Den anbefaler blandt andet en fuld linjeorganisering inden for rammerne af enhedsskolen. Kommunerne forpligtes til at sikre et bredt udbud af linjer på kommunernes skoler inden for eller på tværs af områderne naturfag, humanistiske fag,  praktiske, musiske og kunstneriske fag. Det er i den retning, vi skal.
Desværre tager strategien ikke noget opgør med basisklassen  det, at alle går i samme klasse med de samme elever fra 0. til 9. klasse. I DEA mener vi, at basisklassen og den alt for låste fagpakke fra 1. til 9. klasse slet ikke stimulerer de forskellige evner og talenter, som vi tror på, at alle børn har med sig. Der er gode sociale argumenter for basisklassen, men argumenterne har tacklet dem, der aldrig finder lykken i folkeskolen, ud over den uddannelsesmæssige sidelinje.
Vi foreslår derfor, at man fra 4., 5. eller 6. klasse bryder med basisklassen og giver folkeskolens elever mulighed for i større grad at vælge individuelle fagpakker på tværs af årgange med praktiske, musiske og kreative fag, der i højere grad imødekommer dét, eleverne har anlæg og evner for.
At der er håb, men at det også er svært, viser resultaterne af det tre-årige MMALP-projekt i Vejle Kommune. Her har 35 folkeskoler været med i et udviklingsprojekt, der skulle skabe endnu bedre rammer for en pædagogik, der imødekommer elevers forskelligheder. Her ses forbedrede resultater på en lang række parametre, efter at skolerne har fået lov at eksperimentere. Men det ses også, at et parameter som 'engagement' fra elevernes side på trods af en forbedring på tre år, stadig får den laveste vurdering af eleverne fra 4. til 10. klasse. Den lave scorer på 'engagement' handler om manglende muligheder for at udfolde sig inden for de givne rammer, når de føler sig underudfordrede, som rapporten bag MMALP-projektet slår fast.
Ni eksperimenter
For at finde talentet i den enkelte elev har vi behov for et opgør med skolen, som vi kender den. Som resultaterne i Vejle viser, nytter det på en lang række områder at eksperimentere inden for rammerne. Men skal vi virkelig have fat i den enkeltes talent, er vi også nødt til at træde udenfor en gang i mellem.
Forslaget om at opbryde klasse- og fagstrukturer i grundskolen er så radikalt, at vi naturligvis må gå forsigtig til værks. Vi foreslår, at Undervisningsministeren opretter ni nye eksperiment-skoler i de ni nye frikommuner. Skolerne skal have fuld frihed til at eksperimentere med de mange muligheder, som en anderledes tænkning af læring i grundskolen giver.
Ni eksperimenterende talentskoler i ni nye frikommuner vil give en reel mulighed for at skabe en forandring, der kan sætte gang i en nødvendig reform af en skole, som tænker talent fra bunden, så langt flere unge opdager, at de på deres eget område er noget særligt, og at skolen værdsætter og dyrker det. Det er i høj grad det, et mere talentfuldt Danmark har brug for.
Bjarne Lundager Jensen er vicedirektør i tænketanken DEA
",3.0,28. april 2011,"Desværre tager strategien ikke noget opgør med basisklassen  det, at alle går i samme klasse med de samme elever fra 0. til 9. klasse. I DEA mener vi, at basisklassen og den alt for låste fagpakke fra 1. til 9. klasse slet ikke stimulerer de forskellige evner og talenter, som vi tror på, at alle børn har med sig. Der er gode sociale argumenter for basisklassen, men argumenterne har tacklet dem, der aldrig finder lykken i folkeskolen, ud over den uddannelsesmæssige sidelinje."
92,/debat/leder/2016/06/deleoekonomien-styres,Deleøkonomien skal styres,Sebastian Gjerding," Uber kan gøre det sikrere for kvinder i den tredje verden at transportere sig rundt i det offentlige rum, skrev vi i denne avis i fredags som en del af en artikelserie, der blandt andet sætter fokus på nogle af deleøkonomiens positive potentialer.
Det førte til vrede reaktioner blandt læserne, alene fordi artiklen fremstillede den kontroversielle taxatjeneste i et positivt lys. Debatten om deleøkonomien er skiftet fra noget, som de fleste havde positive forhåbninger til, til en dybt betændt debat, der splitter.
På den ene side står dem, der gerne vil forny og omfavne de nye tjenesters opgør med gammeldags institutioner som taxabranchen og fagbevægelsen, og på den anden side står de bagstræberiske, der frygter, at den teknologiske udvikling vil ødelægge århundreders kamp for ordnede forhold på arbejdsmarkedet.
Her på redaktionen nærmer vi os for tiden nærmest mest det bagstræberiske, og det selv om både taxabranchen og for den sags skyld den danske fagbevægelse i den grad har brug for tiltrængt fornyelse.
Men vi bliver nødt til at stille spørgsmålet om, hvad det er for en økonomi, som de i øjeblikket mest udbredte deleøkonomiske platforme som Uber og AirBNB ser ud til at ville skabe.
For selv om den ophidsede diskussion om deleøkonomien kan blive irriterende sort/hvid, er den i den grad tiltrængt, fordi området har brug for, at man politisk diskuterer, hvilken udvikling man ønsker at understøtte. Belært af de hidtidige erfaringer med den digitale økonomi ved vi, at informationsteknologien ikke i sig selv – som mange håbede – er decentraliserende eller konkurrenceskabende, men tværtimod fører til dannelsen af gigantiske monopoler.
For det første ved at økonomisk kapital klumper sig sammen i de få store selskaber som dermed kan udkonkurrere alle andre: Uber kan ekspandere med stor aktiekapital i ryggen, holde priserne kunstigt lave, indtil konkurrenterne dør en langsom død, og et nyt de facto monopol er skabt.
Rundt omkring i verden bliver der faktisk lavet masser af gode deleøkonomiske tjenester, men det er indtil videre bare ikke de hverken særligt demokratiserende eller reelt delende, som har formået at få tiltrukket de største investeringer, mens Uber svømmer i investorkapital.
For det andet fordi selve dataene, og det store netværk af brugere på platformen, bliver dét, der gør selskabet værd at bruge frem for eventuelle konkurrenter. Alle kan skabe et nyt socialt medie, en kørselstjeneste eller en udlejningstjeneste, men det er Facebook, Uber og AirBNB, der har brugerne på deres platform, og derfor bliver konkurrencen ofte aldrig særligt reel.
Ubers lovlighed behandles stadig ved de danske domstole, og flere andre europæiske lande er allerede skredet ind over for tjenesten, mens også AirBNB både i USA og Europa har fået lovgiverne efter sig.
Derfor var det en tiltrængt opmuntring for de store tjenester, at EU-Kommissionen i sidste uge advarede mod at stille for mange forhindringer op for deleøkonomien på nationalt plan.
»I dag markerer EU-Kommissionen klart, at EU-love beskytter deleøkonomitjenester mod unødvendige restriktioner, og EU opfordrer medlemsstaterne til at revidere de regler, der underminerer tjenesternes udvikling,« sagde Ubers talsperson Oliver Carrà ifølge Ritzau.
Men man bør ikke være så bange for at lovgive eller stille krav til tjenesterne. Hvis ikke vi gør det, så overlader vi udviklingen til et marked domineret af få informationsmonopoler, som ikke nødvendigvis vil føre til øget konkurrence eller en gavnlig udvikling på langt sigt.
Når EU-Kommissionen på den måde går ud og advarer mod at regulere deleøkonomien for meget, er det altså både afpolitiserende og helt grundlæggende forkert. Vi skal nemlig nærmere passe på med ikke at ville regulere den.
For at diskutere hvordan vi skaber rammerne for den deleøkonomi, vi ønsker, er mindst lige så vigtigt som at diskutere, hvilken økonomi eller hvilket samfund vi ønsker.
Og ingen af de ting bør det være op til monopoliserende teknologigiganter at bestemme. sg
",3.0,7. juni 2016,"For at diskutere hvordan vi skaber rammerne for den deleøkonomi, vi ønsker, er mindst lige så vigtigt som at diskutere, hvilken økonomi eller hvilket samfund vi ønsker."
455,/debat/leder/2016/04/rigtig-gyllesejr,En rigtig  gyllesejr,David Rehling," Opmuntrende lyder det, når den konservative partileder, Søren Pape Poulsen, tweeter: »God dag for miljøet! Regeringen har i dag accepteret vores krav om yderligere kvælstofreducerende tiltag. Tilfreds!«
Hvor meget har Pape at være tilfreds med? Hvad får De Konservative ud af at stille V-regeringen »et ultimatum« om kvælstofbegrænsninger til afbødning af landbrugspakkens skadevirkninger?
Læs også: Regering bøjer sig for K – sænker udledning af kvælstof
Til TV 2 erklærer miljø- og fødevareminister Esben Lunde Larsen: »Jeg lægger mig hverken fast på antallet af ton, antallet af virkemidler eller økonomien – for der skal jo finansiering til. Det skal bero både på udspillet og forhandlingerne, og de foregår som bekendt bag lukkede døre.«
Nedgøring af De Konservatives »sejr« lyder også fra regeringens støttepartier. Liberal Alliances Mette Bock siger til DR: »Nu sætter vi os ned og prøver at se på, om vi kan gøre De Konservative glade.« Dansk Folkepartis Rene Christensen erklærer, at De Konservatives krav »slet ikke er det primære fokus i de kommende forhandlinger.«
Nærmest hjerteskærende er det, hvor beskedne De Konservative har været i deres krav om forbedring af vandmiljøet. De har forlangt en reduktion i størrelsesorden 600 ton udledning af kvælstof. Du almægtige algeopblomstring! Landbrugspakken vil allerede i år – ifølge Miljø- og Fødevareministeriets egne oplysninger – betyde, at landmændene tilfører markerne 50-60.000 ton ekstra kvælstof; de næste år endnu mere og i 2021 92.000 ton.
Hvor meget af den ekstra tilførte kvælstof-mængde, der går tabt til vandmiljøet, er et giftigt spørgsmål, som regeringen har søgt at presse embedsmænd og universitetsforskere om – for at få dem til at forklejne problemet. I Politiken har miljøprofessor Stiig Markager, Aarhus Universitet, imidlertid fastslået, at bare i forhold til EUís vandrammedirektiv udleder Danmark 15.000 ton kvælstof mere end tilladt. Og så forslår det sparsomt med 600 ton reduktion – hvis den bliver til noget.
Det er prisværdigt, at De Konservative har signaleret, at vandmiljøet ikke bare er noget, som landbrugslobbyen skal have lov til at rutte med. Knapt så opmuntrende, at selv minimale begrænsninger henstår dunkelt. Lige som landbrugspakkens tilblivelse, hvor statsminister Lars Løkke Rasmussen nægter at forklare Folketinget om sin tilsyneladende meget aktive rolle i regeringens numre.
",6.0,7. april 2016,Hvor meget har Pape at være tilfreds med? Hvad får De Konservative ud af at stille V-regeringen »et ultimatum« om kvælstofbegrænsninger til afbødning af landbrugspakkens skadevirkninger?
5938,/debat/2014/01/rummet-paa-jorden,I rummet og på jorden,Katrine Hornstrup Yde," 
	I 2013 tog vi afsæt i kulturen for at diskutere ytringsfrihed og køn og parforhold, men udover at gnøffe rundt i den slags kulturopgør, udover det, så kunne vi i 2013 godt have diskuteret oplevelsen af den 3D-mirakuløse rumfilm Gravity noget mere. Og vi skulle også have skrevet mere om DR’s velfærdseksperiment Gaden hvor det offentlige forsvandt. Vi kunne havde diskuteret det helt banale og det helt kolossale, rumfilmens maksimale, kosmologiske perspektiv og tv-eksperimentets demonstration af den for hverdagen så ubelejlige konfrontation med medmennesket. For mig stod de to kulturprodukter, Gravity og Gaden, nærmest stærkest – som to grundlæggende planer og banale koordinater.

	Alfonso Cuaróns Gravity var der rigtig mange danskere, der oplevede i år i store biografsale med 3D-briller på næsen. En udmagret Sandra Bullock spillede rumingeniøren Ryan Stone, der under en satellitreparation i termosfæren kolliderer med affald fra alt det andet, vi har efterladt deroppe. Hun mister forbindelse til sin rumbase, slynges ud i evigheden med kun en kneben, suspensemættet chance for at vende hjem.

	Filmen er på ét plan en fortælling fra navlen om at beslutte sig for at komme tilbage til livet, i Stones tilfælde efter datterens uretfærdigt tilfældige død. I rummet, universets rungende livmoder, udspiller sig den kamp med sorg og livsdrift, som Stone ikke har taget på Jorden. Men det er også en film, der via sin visuelle suverænitet lægger et ekstra lag oven på den traditionelle katastrofefortælling.

	Vi ved jo godt, at kloden og menneskeheden på sigt er truet, vi dyrker det i katastrofefilm, hvor Frihedsgudinden drukner, og Eiffeltårnet smelter. Vi indtager postapokalyptiske zombiescenarier i film efter film og serie efter serie. I fiktionens katastrofefantasi er civilisationen kollapset, men individets kamp bliver også her så jordnært, at perspektivet forsvinder. I de metaforiske fantasier oplever vi menneskets eksistentielle kamp, ligesom Stones i Gravity, men uden udsynet. Man skal ud for at se sit hjem, simpelthen. For at kæmpe for det. I Gravity ser vi Den Blå Planet som bagtæppe for Stones private kamp. Vi ser Jorden som en dims ud af rummets millioner af dimser, og det skaber en kropslig og ikke mindst 3D-teknisk overvældende perspektivforskydning. Kameraet er til tider helt inde i Stone, vi ser synet af hendes – og vores – ilt som damp på rumhjelmen. Dette mest skrøbelige, åndedrættet, forbindes på den anden side af hjelmen til bagtæppet, til planeten. Gravity er dermed også kosmologisk eksistentialisme, det er en overvældende økologisk oplevelse: Der er os, der ånder. Og planeten, der ånder. Det er den navlestreng, vi skal kæmpe for at bevare.

	Zoomer man så ned på den planet, ser man beboerne på ’Gaden’ i DRs Gaden hvor det offentlige forsvandt. Der er nogle mennesker, der bor i Ikast, og de er herlige geniale borgerrepræsentanter, fordi de ikke er castet til overdreven skærmtække. De har sagt ja til i en måned at administrere de penge, de normalt får af kommunen. Det er et tv-eksperiment, der skal kaste lys over kommunalvalgets vigtighed. Det er også en antropologisk undersøgelse af vores velfærdssamfunds indretning.

	Beboerne kaster pengene i en fællespulje, de holder møde med kaffe og kage, uddelegerer magt i det ene råd efter det andet og løber til sidst tør for penge, fordi det altid er nemmere at sige ja end nej. Nogen synes godt, at man kunne indføre lidt mere brugerbetaling, at gadens ældste dame kunne betale halvdelen af høreapparatet selv, men det har hun ikke råd til. Og det går så alligevel heller ikke at fratage den katastrofalt migræneramte førtidspensionists sygeplejerskebesøg. Too bad.

	Til sidst ender de med at hæve skatten. Det ærgrer en beboer sig over, selvom han stemmer for forslaget. Han går ind for brugerbetaling, men det er svært at gennemføre, når man hver dag skal se på de mennesker, som sådan en beslutning går ud over, siger han, nu med sine medborgere som bagtæppe for sine private interessekampe med et helt nært og derfor kolossalt udsyn.

Gravity tildelte os synet på – og af – kloden. Gaden pegede på det fundamentalt personlige i organiseringen af menneskemylderets kollisioner på den klode.

	 

Katrine Hornstrup Yde er kulturskribent.
",1.0,2. januar 2014,"	I 2013 tog vi afsæt i kulturen for at diskutere ytringsfrihed og køn og parforhold, men udover at gnøffe rundt i den slags kulturopgør, udover det, så kunne vi i 2013 godt have diskuteret oplevelsen af den 3D-mirakuløse rumfilm Gravity noget mere. Og vi skulle også have skrevet mere om DR’s velfærdseksperiment Gaden hvor det offentlige forsvandt. Vi kunne havde diskuteret det helt banale og det helt kolossale, rumfilmens maksimale, kosmologiske perspektiv og tv-eksperimentets demonstration af den for hverdagen så ubelejlige konfrontation med medmennesket. For mig stod de to kulturprodukter, Gravity og Gaden, nærmest stærkest – som to grundlæggende planer og banale koordinater."
5397,/debat/2014/03/laeserbreve-8,Læserbreve,," 
	Catalonien dæmoniseres

Laia Segura, Albert Fernandéz, Josep Cayuelas i Mateu, Toni Segovia, Carlos Villaro Lassen, ANC Dinamarca

	Information slår den 8. marts catalansk selvstændighed i hartkorn med Hitler-fascination. Information er tilsyneladende faldet pladask for det spanske regeringsparti Partido Populars kampagne.

	Hvorfor anklager Information ikke centralregeringen i Spanien for spansk nationalisme? Når man fra central spansk side vedtager love, der forsøger at begrænse det catalanske sprog, når man begrænser det catalanske selvstyres autonomi, og når regeringen erklærer, at man på ingen måde vil lade catalanerne afgøre deres egen fremtid ved en demokratisk proces, så kan man da netop tale om nationalisme.

	Den stærkt insinuerende artikel bæres blandt andet igennem af den anonyme kilde, ’Maria’, som er imod catalansk selvstændighed. Hun udtrykker en bekymring, der naturligvis skal tages alvorligt, men hvis Information vil give læserne et objektivt indblik i den catalanske selvstændighedsproces, er det ikke nok kun at fortælle den ene side af sagen.

	Det klæder ikke Information at afvise et fredeligt og demokratisk ønske ved at fremmane nationalistiske spøgelser, hvor de ikke findes.

	Rusland er den nye modmagt

Gorm Petersen, Hornslet

	Da det albanske befolkningsflertal – trods protester fra både Serbien og Rusland – fik lov til at løsrive Kosovo fra resten af Serbien, blev der stadfæstet en ny folkeretslig praksis. Og det er en praksis, som Rusland og østukrainerne retfærdigvis også må benytte sig af. Men sådan tænker den vestlige presse ikke. Man er blevet så vant til, at retfærdighed intet betyder, og at den internationale lovgivning bøjes fra dag til dag – alt efter hvad der er i Vestens interesse.

	Men Rusland er i dag ikke tvunget til at underkaste sig denne magt. Måske ender det med at bøje af, men de første spirer til en modmagt har vist sig, og det kan måske få folk til at huske på et begreb, der ellers næsten var glemt: retfærdighed.

	Nu kommer gebyrerne

Leif Mentzel, København

	Når Nets med Dankortet og PBS er så spændende en investering for de store amerikanske kapitalfonde, er det selvfølgelig. fordi de øjner muligheden for at få deres investering rigtig godt forrentet.

	Disse kapitalfonde har det med at opkøbe, udvikle og afvikle ikke lønsomme områder for derefter at sælge – som regel med kæmpe fortjeneste. Så mon ikke vi snart vil se PBS’ gebyrer stige, som vi har set det med bankerne?

	Det vil også blot være et spørgsmål om tid, før Dankortgebyrer sætter ind. Tænk på, hvor mange Dankorttransaktioner, der foregår hver evig eneste dag. En sand guldgrube, mums.

	Norden skal vise klimavejen

Steen Gade, SF, og Isabella Lövin (MEP), Miljöpartiet de Gröna

	Det vigtigste mål for de nordiske landes klimapolitik er at få resten af verden med i en global aftale, som kan stoppe de farlige klimaforandringer. Det kræver, at EU-landene bliver enige om en ambitiøs klimapolitik efter 2020. Her kan Norden fungere som model for, hvad der er muligt.

	Europa-Kommissionen har præsenteret et forslag om de politiske rammer for klima og energi i perioden 2020-2030. Forslaget indeholder et enkelt bindende mål om udledning af drivhusgasser: at reducere udledningen med 40 procent i forhold til niveauet i 1990. Men det er utilstrækkeligt, for på den måde undgår vi ikke global opvarmning på to grader, der anses for at være grænsen for, hvad jorden kan tåle uden konsekvenser for vores samfund. Derudover har man ikke foreslået bindende mål for andelen af vedvarende energi og energieffektivitet.

	Der er risiko for, at EU’s ledende rolle udhules op til de endelige forhandlinger i Paris i 2015, hvis EU’s eget bidrag ikke er tilstrækkeligt konstruktivt eller ambitiøst.

	Vi opfordrer statscheferne i de nordiske EU-lande til at samarbejde om tydeligere og udvidede klimamål ved Europarådets møde i Bruxelles i disse dage.

	Informations dårlige sprog

Axel Bomholt, Roskilde

	Informations bagsideledere volder mig ofte problemer. Det er ikke indholdet, der volder problemer, men sproget. Det kan ikke være rimeligt, at man skal genlæse afsnit flere gange, før man får den fulde mening. Jævnligt ser man indskudte sætninger, hvor der anvendes bindestreg i stedet for komma. Helt forvirrende bliver det, når der indføjes en indskudt sætning i en indskudt sætning. Man sidder tilbage med følelsen af, at lederen er indtalt til en computer med talegengivelse.

	Kunne chefredagtøren ikke lære lederskribenterne at skrive i et klart sprog og med korte sætninger, så man blot skal forholde sig til indholdet.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,21. marts 2014,"Leif Mentzel, København"
8783,/debat/2012/11/fru-konges-jubilaeum,Fru konges jubilæum,Georg Metz," Det skete om bord på rigets flagskib i Flensborg Fjord slut i oktober 1412, da dronningen bukkede under formentlig af pest.
Eller dronning blev Margrete aldrig, ikke af Danmark, men fuldmægtig frue og husbond og til ganske rigens af Danmarks formynder. Den remse har omgivelserne nu næppe leveret, når hun var i farvandet. Margrete var ligeglad med formaliteter, når bare hun bestemte. Den fuldmægtige fru husbond fungerede da også som reel monark – lübeckerne kaldte hende ligefrem med snert af hån: fru konge – og mere fermt end de fleste af hendes mandlige forgængere og efterkommere.
Fordrukken var hun heller ikke, i de kredse et særsyn. Titlen kan tydes som et enligt kvindepolitisk nybrud i en ellers maskulint domineret fysisk rå overkaste i mafiøse slægts- og klanbestemte alliancer. At Margrete var såvel frue som husbond, biologisk uhåndterligt, afstedkom imidlertid ikke uoverstigelige problemer. Højstatusbetegnelsen Frue var hun naturligvis, og ret så højbåren som ægtedatter af Valdemar 4. Atterdag.
Kvinders råderet over gods og guld var i de tider til at overse. Men når det gjaldt formynderi over mindreårige var kysten klar, og ved fars bortfald, hvilket var aktuelt i Margretes søn, Oluf, kongespires tilfælde og med ægtemanden, Norges Håkon 6.’s død i 1380, kunne mor tage over med fuld musik som stedfortrædende regent. Ydermere ved noget der i realiteten må betegnes som statskup.
Oluf døde som 16-årig i 1387, og eftersom ungkongens arvegods jo var Danmarks og Norges riger, blev den fine titel af frue og husbond konstrueret. Året efter tilføjedes arveriget Norge og med en fin hentydning i endnu en titel Norges og Sveers (Sveriges) dronning … ret arving og fyrstinde til Danmarks Rige. Hermed var kravet på Sverige nævnt, så det ikke kunne misforstås og som Margretes legale arv efter hendes afsatte svigerfar, Magnus af Sverige. Unionen under én fælles krone var på den måde varslet, så heller ikke det kunne misforstås.
Siden i 1397 blev den temmelig uduelige Erik 7. af Pommern kongekåret af den nordiske union – Kalmar-unionen – det politiske mesterstykke Margrete havde smedet sammen. Men Margrete fastholdt skønt tilbagetrukken efter 1401 magten som skyggeformynder.
Begavet menneske
Den således mangeårige enestående magtposition for en kvinde i et miljø af militante og grådige børster som man skulle tro vor tids yngre venstrefolk havde som forbilleder, kunne ikke have ladet sig gøre, hvis ikke flere forudsætninger var opfyldt. Et sådant arrangement måtte være til flest stormænds relative tilfredshed med en central øvrighed, der kunne holde flere indbyrdes stridende magtcentre og interesser i balance. En af Margret es virtuose metoder med pisk og gulerod var at tvinge stormændene til at afmontere deres aggressivt anlagte borge og omgøre anlæggene til mere åbne fredsgårde.
Hvordan Margrethe præcist så ud er usikkert. Det hvilende epitafium på sarkofagen i Roskilde Domkirke er i hvert fald en idealisering og ikke en datidsdame på næsten 60. Måske en lille ringsignet med et kvindehoved som sigillmærke, og som Margrethe brugte i sine senere år, er et portræt. Normalt havde de fine deres våbenmærke som seglmotiv. En person i Margretes position har kunnet tillade sig at bruge eget portræt. Hvis ifald, kan fru husbond ikke opfattes som en skønhedsåbenbaring. Men det er og bliver gætteri, Margrete kan have været et skår, om end nogen så nok ville have omtalt det med fyndighed. Middelalderens krønikeskrivere holdt sig ikke tilbage i lovprisning af dronninger.
Hvad vigtigere end udseende: Margrete var et politisk og på anden måde begavet menneske med sans for både detaljer og store sammenhænge. Tekster bevaret, også fra hendes pureste ungdom, da hun sad på Akershus og under ret kummerlige forhold blev opdraget til dronning, udviser et brev til den ældre gemal Håkon en sikker sans for sprog og væsentlighed.
Den unge Margrete forlanger lavpraktisk, men myndigt ordnede forhold på den kuldslåede borg inderst i Oslo Fjord: varmt tøj og noget mere at spise.
Man taler i nutiden om de ekstra krav til kvinder for at kompensere efterslæbet af mange års kønsdiskriminering. Fantasien behøver ikke overarbejde for at forestille sig, hvad senmiddelalderens krav lød på for en enlig feminin svale på Danmarks og Nordens tronstol.
Margrete klarede sig på lige dele list, behersket brutalitet – hun var trods alt sin fars datter og han var en bandit – trusler, belønninger og frem for alt orden i papirerne. Om nogen har fru kongen vidst, at Djævelen bor i detaljen, så hun fulgte sagerne til dørs og har haft færre fridage end sin sene navnesøster med de mange hobbyer og ferietynget familie.
Fra Sorø til Roskilde
Da Margrete døde for disse 600 år siden hin oktoberdag på fjorden, hvor hun var i færd med at sikre mere dansk land samt Slesvigs fremtid for tronen, var det naturligt at føre hendes båre til Sorø. Her i Absalons klosterkirke lå allerede far Atterdag samt ulyksalige søn Oluf.
Men Roskilde havde i Peder Jensen Lodehat en ambitiøs biskop med næse for branding. Formentlig velsignet af Erik af Pommern, der ved passende ceremoniel lejlighed trængte til markering af sin vaklende kongeværdighed, lod Lodehat dronningens kiste føre fra Sorø til Roskilde og for fuld musik genbisætte i domkirkens skib. Cisterciensermunkene i Sorø var rasende og hævdede, det var sket med vold og natligt ligrøveri. Lodehat ignorerede dem. I Roskilde færdiggjordes den sarkofag som kan beses den dag i dag, heftigt restaureret, men med dronningefiguren intakt fra 1413.
Det var den korte version af vor frue og husbond, der var apanagen værd.
",35.0,3. november 2012,"Den unge Margrete forlanger lavpraktisk, men myndigt ordnede forhold på den kuldslåede borg inderst i Oslo Fjord: varmt tøj og noget mere at spise."
1160,/debat/2015/12/danmark-egoismens-foerertroeje,Danmark i egoismens førertrøje,Malene Trock Hempler," Hvorfor afføder sammenbruddet i Sveriges udlændingepolitik nærmest skadefro triumf, snarere end samvittighedsfuld ransagelse af mulige internationale konsekvenser ved Danmarks asyl- og udlændingepolitik?
Regeringens konkrete asyl- og udlændingepolitik tjener det formål, at færre flygtninge skal slå sig ned i Danmark – hvorfor effektivitet måles i afskrækkelseseffekt, ikke i forhold til den opgave at beskytte medmennesker med netop uomgængeligt beskyttelsesbehov.
Et flertal i Folketinget bestående af regeringen, Dansk Folkeparti, Konservative, Socialdemokraterne og Liberal Alliance står bag. Virker ændringer i asylpolitikken? I den offentlige debat beror svaret nærmest udelukkende på, hvor mange vi kan holde væk, skubbe videre til nabolandene, ikke hvorledes vi hjælper mest konstruktivt.
Læs også: Hastebehandling af asylaftale får hård kritik
I udlændingedebatten er Sverige blevet brugt som billede på tossegodhed.
»Sammenbruddet i den svenske udlændingepolitik udfordrer godhedens brigade hertillands,« lyder konklusionen fra Weekend-avisens Arne Hardis. Pennen er spids og velformet, med et polemisk snuptag reduceres vilje til humanitære løsninger samt internationale konventioner til det, der ligner individuel og sværmerisk næstekærlighed.
Der spørges om, hvorvidt Sveriges politiske linje gik fejl af virkeligheden. Efterfølgende indsættes tilsvarende realisme-usikkerhed i enhver humanistisk kritik af de danske stramninger.
Men hvilken virkelighed sigtes der på? Den globale virkelighed, hvor flygtninge har brug for beskyttelse også i Europa? Eller en politisk virkelighed, hvor Danmark er gået forrest i selvoptaget afvikling af solidaritet med både andre lande og den enkelte flygtning?
Læs også: Leder: Panik
Den danske regering har gladelig ladet Sverige alene om at løfte. Og nu konkluderes der retrospekt i den danske offentlighed, at Sveriges regering tog fejl fra begyndelsen?
Overbelastningssammenbruddet bruges som bevis, men ingen spørger herhjemme til vores politiske ansvar i forhold til Sverige.
Er der nogen tvivl om, at den svenske situation havde været anderledes, hvis vi havde grebet appel om fælles løsning og ageret sammen som primus motor for fordeling af opgaven imellem de europæiske lande? Hvor mange reelle forhandlinger har regeringen haft med den svenske regering med henblik på fælles løsninger?
Problemet for Sverige, og Tyskland, er ikke manglende evne til at erkende virkelighedens realiteter, men derimod det øvrige Europas magelige mangel på solidaritet. Alligevel skal man i den danske debat gang på gang høre syndefaldsmyten om Tyskland og Sverige som decideret årsag til flygtningemængderne.
Læs også: ’Vi er på vej væk fra retsstaten’
Har vi ikke forstået, at Löfven og Merkel reagerede på den allerede eskalerende flygtningekrise? De skabte den ikke ved at modtage mennesker i nød.
Danmark løber, alt hvad remmer og tøj kan holde, væk fra samarbejde, frisind og progressive løsninger. Inger Støjberg (V) udtaler med resultatstolthed i stemmen, at Danmark nu har den strammeste asylpolitik. Det ligner en national egoismekonkurrence.
I Weekendavisen efterlyser Arne Hardis bud på, hvad vi skal gøre.
Vi skal åbne øjne, sind og pengepung. Øjnene for, at problemet ikke forsvinder ved at lukke os inde og andre ude, tværtimod vokser det kun til noget værre.
Læs også: Tom snak om hjælp i nærområderne
Sindet for at møde mennesker i nød, som er taknemmelige for at få hjælp og vil give varm imødekommenhed mange gange igen. Pengepungen, for ja, det koster nu, men det er en investering i nye engagerede borgere og deres børn.
De politiske valg, vi træffer nu, er med til at forme fremtiden; vi har et ansvar. Derfor har vi brug for politikere med realitetssans, og derfor kæmpes der i debatten om patent på fortællingen om virkeligheden.
Men når politiske udfordringer er grænseoverskridende, så er national orientering per se utilstrækkelig, både når det gælder resultatevaluering og udvikling af løsninger.
Læs også: IMR advarer: Regeringen får hjemmel til at overtræde menneskerettighederne
Såvel klima- som flygtningesituation tydeliggør nødvendigheden af krav om erkendelse, forståelse samt politisk handling, der ser længere end eget lands næsetip og dagen i morgen.
Malene Trock Hempler er filosof. 
Klummen er udtryk for skribentens egen holdning




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",23.0,10. december 2015,Læs også: ’Vi er på vej væk fra retsstaten’
3243,/debat/2015/02/taalmod-vestens-vigtigste-vaaben-syrien-irak,Tålmod er Vestens vigtigste våben i Syrien og Irak,Johannes Riber Nordby," KRONIK – Det er seks måneder siden, at interventionen mod ISIL begyndte. For seks måneder siden sad vi på kanten af sofaen, kiggede med rædsel på flygtende kurdere og omringede yazidier på Sinjar-bjerget. Der var folkelige krav i Vesten om, at der skulle gøres noget. Jo hurtigere, desto bedre.
I dag erklærer en række måbende kritikere, at de ikke forstår, hvorfor ISIL endnu ikke er forsvundet fra jordens overflade. Julien Barnes-Dacey fra European Council on Foreign Relations og Afzal Ashraf fra tænketanken Royal United Services Institute i London påpegede i Information den 21. januar, at den nuværende strategi ikke virker, fordi ISIL stadig sidder på store områder i både Syrien og Irak. Af samme grund hed artiklen også »1-0 til Islamisk Stat«. En kritik, der efterlader et indtryk af, at de enten ikke har læst hele strategien for interventionen i Irak og Syrien, eller endnu værre simpelthen ikke forstår, hvad strategi er for en størrelse. For begrebet strategi bliver anvendt i flæng om stort og småt, og dermed er alt efterhånden blevet til strategi. Så for overhovedet at kunne debattere den nuværende strategi er det tvingende nødvendigt først at definere, hvad strategi er.
Strategi er i alt sin enkelthed måden, hvorpå stater har tænkt sig at opnå et politisk mål. Strategi er et middel og ikke et mål i sig selv. For Irak er der en militærstrategi, som omhandler flybomber og lokale landtropper, men der er også en udviklingsstrategi, som omhandler uddannelse, humanitær hjælp og politiske reformer. Der er altså en samlet strategi for Irak, og det er den, man kan debattere, om er rigtig eller ej.
Når man gør det, er det utroligt nemt at pege på strategiens fejl og mangler. Langt sværere er det at komme med andre forslag. Hvilket da også fremgår tydeligt af debatten. Forslag til reelle alternative løsninger er der meget få af. De fortoner sig i brede fraser, der naturligvis peger på det, som er problemets rod; nemlig dårlig regeringsførelse i Irak.
Det er bestemt rigtigt, at den politiske konstruktion efter Irakkrigen er slået fejl. Det gør den dog ikke mindre svær at ændre. Det er her, de kritiske røsters mangel på alternative løsninger glimrer ved deres fravær. For godt nok peger de på, at det politiske system helt eller delvis har spillet fallit i Irak, men samme kritikere kan ikke præsentere gennemførlige forslag til, hvorledes dette politiske system ændres. Så kritikken og anbefalingerne stopper med forslag om, at den irakiske regeringsførelse skal være mere inklusiv, men der kommer ingen konkrete anbefalinger til, hvorledes det præcis kan opnås.   
Det muliges kunst
Når det gælder om at planlægge og gennemføre en strategi, er selv de mest simple ting svære. For strategi handler ikke om at gennemføre det, som er rigtigt, men at gennemføre det, som er muligt. For det ’rigtige’ er ikke altid muligt, hvilket både Irak og Syrien er perfekte eksempler på.
Skruer vi tiden tilbage til sommeren sidste år, stod Vesten sammen med de arabiske lande med reelt tre muligheder i kampen mod ISIL. At kaste sig ind i kampen med fuld militærstyrke (hvilket gav flash-back til Irakkrigen i 00’erne). Man kunne også helt lade være med at blande sig og lade regionen falde sammen, sandsynligvis i et voldsorgie og med endnu større flygtningestrømme til følge. Endelig kunne man vælge angreb fra luften til støtte for de kurdiske og irakiske landstyrker, og kombinere det med en massiv kapacitetsopbygning og et politisk pres på den irakiske regering om at gennemføre en mere inklusiv regeringsform. Man valgte som bekendt det sidste. Selve strategien for Syrien har som sit primære formål at svække ISIL i Irak. At beskytte byer som Kobane var aldrig tanken, men et resultat af pres fra medier og kurdiske grupper i udlandet.
Angrebene fra luften har heller aldrig været målet i sig selv. Strateger har i århundreder vidst, at militærmagt ikke er en løsning, men et middel til at opnå en form for politisk løsning, midlertidig eller permanent. Luftangrebene i Irak tjener det ene formål sammen med landstyrkerne, at stoppe og bekæmpe ISIL i så lang tid, at der kan igangsættes en alternativ udvikling og politisk løsning for Irak. Så Vestens involvering i Irak handler ikke om at besejre/nedkæmpe ISIL, men derimod om at give den irakiske regering en ny chance for at forsone sig med sunni-mindretallet og skabe grundlaget for den politiske løsning, der er en forudsætning for, at irakerne selv kan nedkæmpe Islamisk Stat. En mulighed, som Vesten ikke har i Syrien, og det er sandsynligvis derfor, den danske udenrigsminister nu har åbnet for at forhandle med Assad i Syrien. Igen, strategi handler ikke om at gøre det ’rigtige’, men at gøre det mulige ud fra de vilkår som findes.
Verdens bedste nyheder
Før man kritiserer den danske strategi i Syrien og Irak, er det værd at skæve til de forventninger vi har til et andet område indenfor vores udenrigspolitik: Nemlig udviklingsbistanden.
Under overskriften ’Verdens bedste nyheder’ kører bl.a. DANIDA en oplysningskampagne, som skal fortælle danskerne om de succeser, dansk udviklingshjælp har bidraget til i udviklingslande. De gode resultater skal ingenlunde betvivles, men det er værd at huske, at der bag dem ofte ligger mere end 50 års udviklingsarbejde. Næsten to generationer.
Og selv om tingene har flyttet sig meget, så er der stadig langt igen flere steder. Tag for eksempel et af de lande, som har modtaget allermest dansk støtte: Tanzania. Landet har fået dansk hjælp på op imod 600 millioner kroner om året siden 1962. Alligevel har det stadig mange sociale udfordringer. Mere end hver tredje tanzanier lever stadig under fattigdomsgrænsen, og en ud af tre kan fortsat ikke læse, hvis man skal tro Mellemfolkeligt Samvirke.
Jeg ønsker ikke at kritisere indsatsen i Tanzania eller andre udviklingslande. Min pointe er alene at pege på, at når vi involverer os i udviklingsprojekter, så tager det årtier, før en reel effekt er opnået. Sådan skal vi også se interventionen i Irak. For bag bomberne ligger netop en strategi for udvikling. En udvikling, der vel og mærke skal køre parallelt med den militære indsats. Parallelt, fordi den nuværende strategi sigter på, at der skal gennemføres udvikling i det magttomrum, som interventionen skaber. Det er netop derfor, at kurderne har haft større succes i deres modoffensiv mod ISIL end de irakiske regeringsstyrker. Kurdere har evnet både at mønstre større militær magt, og samtidigt opstille et alternativ, efterhånden som de har presset ISIL tilbage. Den irakiske centralregering har ikke udvist en tilsvarende evne. Ikke endnu i hvert fald.
Det er her udvikling bliver essentielt, om det så er kapacitetsopbygning af sikkerhedsstyrker, politiske reformer, humanitær hjælp eller noget helt fjerde. Derfor tager hele strategien i Irak ikke måneder, men årtier.
At ISIL ikke er fordrevet fra Irak endnu, er derfor ikke et mål for, hvor godt eller dårligt det går. Det er alt for tidligt at konkludere. Strategien er først lige sat i gang. Så vi må indstille os på at kampen mod ISIL og på, at genskabelsen af en irakisk stat, ikke tager måneder men år(tier), hvis det skal lykkes. For genopbygningen af en irakisk stat bliver ualmindelig svær og langstrakt.
Der er også en god risiko for at det ikke lykkedes, men vi forsøger, fordi alternativerne er langt værre. Om det bliver en succes, vil fremtiden vise om 20 år eller mere.  
Johannes Riber Nordby er analytiker/MA i Internationale Sikkerhedsstudier ved Forsvarsakademiet
",15.0,2. februar 2015,Verdens bedste nyheder
1370,/debat/2015/11/co2-rene-motiver,CO2-Rene motiver,Sebastian Dorset," Jeg har sådan en ’bil’. Ja, jeg er en af dem. Et af de rigtig, rigtig slette mennesker, der for nemheds skyld i det følgende bare omtales som ’bilister’. Jeg er endda ikke den eneste på venstrefløjen, der ejer sådan et apparat. Vi er nogle stykker, og vi har erfaringsudvekslet, så vi efterhånden kan den samme smøre om, hvordan vi dog har ladet os lede ud i dette syndefald:
»Det er mest praktisk med børnene,« er naturligvis første forsvarslinje. Sådan nogle unger kan man altid skubbe foran sig i næsten alle livets forhold.
Man kan også istemme den mere generiske klagesang om »travlhed på jobbet« eller bare den om »det offentlige, der aldrig kører, når det skal« – hvilket jo som bekendt betyder præcis, når vi skal bruge det. Og som regel kan vi toppe det med en nærmest uforbeholden undskyldning, der hedder noget med, at man »næsten aldrig bruger den dumme bil, så det er egentlig også fjollet at have den stående, men man får jo ikke noget for sådan en brugt én nu om dage«.
Men uanset om man vælger en enkelt undskyldning, eller hele den bilfornægtendes syndsbekendelse, slipper man sjældent for at blive bebrejdet sit valg af befordring: »Skal man virkelig bruge et ton jern og en sofagruppe for at transportere én person,« som den seneste kliché lyder.
Det var i øvrigt Margrete Auken, der med vanlig friskhed gentog den fikse sætning i onsdagens Information. I ved, hende SF’eren, der pendler med fly ned til sit arbejde i Europa-Parlamentet. Og fred være med det – jeg vil ikke begynde at foreslå togfart mellem København og Bruxelles til vores europaparlamentarikere. Mest fordi jeg ved, at selv det mest politisk korrekte økovadmelsvenstreorienterede menneske har et blindt punkt, når det gælder forholdet til egen luftfart.
Store bededag er blevet til ’bededagsferien’, Kristi himmelfart er ikke længere blot en fridag, men som minimum en smuttur til Barcelona, og grundlovsdag skal falde på en onsdag for ikke at blive til en forlænget weekend i Toscana.
Og samtlige ’svipture’ skal da være mine venstreorienterede venner vel undt. Jeg vil bare sagtmodigt indskyde, at jeg kunne trille rundt i min bil i månedsvis for hver enkelt flyvetur uden at nå i nærheden af samme udledning, selvfølgelig med forbehold for hvor meget producenten af lige min dieselbil har forskønnet konsekvenserne af at lade dens motor køre.
Jeg er på ingen måde ude i en konkurrence om, hvem der forurener mest eller lever det mest miljørigtige liv. Jeg vil bare i al fredsommelighed påpege, at vi alle har et blindt punkt, når det gælder ’retten’ til at se verden. Det bliver jo på uskønneste vis eksemplificeret, når den tidligere SR-SF-regering ikke engang kunne få den minimale afgift på flytrafik igennem, som Socialdemokraterne og SF ellers var gået til valg på. Som jeg husker det, var det 75 kr. pr. flyvetur. Et beløb, der ikke ville gøre en shoppingtur til London dyrere end en enkeltbillet med DSB mellem Aalborg og København.
Så som på adskillige andre områder fortæller venstrefløjen sig selv, at så længe man gør det med rene og uforfalskede motiver, så tilgiver Gud og isbjørnene nok, at man fistrer på tværs af kloden ved enhver given lejlighed. Enhver ved jo, at flyveture til nordiske trekkingområder og primitive naturfolk i Fjernasien ikke forurener lige så meget som dumme charterture. »At rejse er at leve,« nikker man til hinanden og tænker ikke på, at H.C. Andersen var med hestevogn og ikke rutefly.
Som Ib Michael sagde i et TV-program engang i min ungdom (citeret efter min skrantende hukommelse): Hvis man ikke kan få øje på mysteriet i linje 5, er der ingen grund til at rejse om på den anden side af kloden. I hvert fald ikke, hvis det bliver en form for tvangshandling, så snart man har tre dage fri.
Sebastian Dorset er komiker. Klummen er udtryk for skribentens egen holdning
",6.0,9. november 2015,"Og samtlige ’svipture’ skal da være mine venstreorienterede venner vel undt. Jeg vil bare sagtmodigt indskyde, at jeg kunne trille rundt i min bil i månedsvis for hver enkelt flyvetur uden at nå i nærheden af samme udledning, selvfølgelig med forbehold for hvor meget producenten af lige min dieselbil har forskønnet konsekvenserne af at lade dens motor køre."
12360,/debat/2011/04/talent-kan-toerre-roev,"Talent, det kan jeg tørre røv i!",Simon Borchmann," Det er Gabor Klöczls, succesfuld landstræner for de danske triatleter 1999-2006, der står bag udtalelsen i overskriften. Når det er nødvendigt at gentage hans ord, er det, fordi vi de seneste år har oplevet et ukritisk fokus på talentet. Og måske er nogle af de problemer, vi er begyndt at ane, en konsekvens af, at dette fokus har trængt de dyder i baggrunden, der faktisk kræves for at skabe resultater af høj kvalitet. Min bekymring retter sig især mod universiteterne, men hele uddannelsessystemet er påvirket.
Nu er jeg ikke tilhænger af at lave paralleller mellem eliteidræt på ene side og forskning og uddannelse på den anden; hvis man ved tilstrækkeligt om begge dele, forekommer de principielle forskelle indlysende. Men når det drejer sig om udholdenhedsidræt, er der ikke desto mindre en parallel: Det, der er afgørende for at skabe resultater af høj kvalitet, er ikke talent. Der kan således være en vis fornuft i at overveje besyngelsen af talentet med udgangspunkt i Klöczls visdomsord.
Talent er ikke dygtighed
I dag afleverer undervisningsministerens arbejdsgruppe til talentudvikling sine anbefalinger til, hvordan vi skaber rammer for udvikling af talentfulde skoleelever. Videnskabsministeren kører ad samme spor. Hun har foreslået at vi skal 'hylde talentet', og det kan vi gøre ved at 'anerkende deres talent' med en titel, ved fordelagtige økonomiske vilkår og ved at give dem »mulighed for at tage ekstra fag«. Ministeren vil »gerne være med til at respektere dem, i stedet for at holde de dygtige nede«. (Information, 20. januar).
Som det fremgår, bruger ministeren talent og dygtighed synonymt. Det er ikke så lidt af en tilsnigelse. For mens vi med talent mener et udviklingspotentiale, dækker dygtighed over reelle kvalifikationer et udfoldet potentiale. Der er langt mere end flueknepperi på spil her. Det er nemlig slet ikke sikkert, at de talentfulde bliver de dygtige. Lad os holde fast i, at talent er et udviklingspotentiale. Ifølge de gængse definitioner er det noget medfødt. Det dækker over nogle anlæg, der er funktionelle i forhold til en disciplin. Hvilke, er ikke altid så let at bestemme. Men det er egentlig også irrelevant.
Det relevante i en pragmatisk, politisk sammenhæng er: Hvem er det, vi bruger ordet om? Det må der være ydre kriterier for. Og det er der da også. Der er to. Det ene er, at personen lærer elementer af disciplinen hurtigt og præsterer på et højere niveau end normalt i forhold til sin erfaring. Det andet kriterium er, at vedkommende tiltrækker sig vores opmærksomhed. Overvej følgende ytring: 'Han var et stort talent, men vi lagde ikke mærke til det'. Det lyder underligt.
Foruden de to kriterier kan man angive en situationel betingelse for brugen, nemlig at man kun bruger ordet om personer, når de har en begrænset erfaring med disciplinen. Det er således en udsøgt hån at sige om en erfaren udøver, at vedkommende har talent. Nogle prøver at tilføre betydningen af ordet flere elementer. F.eks. nævner Susanna Eken årets talentudvikler 2008 noget, hun kalder 'talent for talent', og som dækker over »lysten, viljen og disciplinen til at lære«. Men det er snyd på den semantiske vægtskål, og gør det svært at forklare, at mange talenter aldrig er blevet særligt dygtige.
Det er da også uforeneligt med Ekens egne ytringer om, at talent kun er 'råmaterialet', og at det kræver flid og slid flere timer dagligt fem til 10 år frem at blive professionel. Det er jo netop lyst, vilje og disciplin, der udmønter sig i vedholden flid og slid.
Ikke behov for rygklap
Hvorfor nu fokusere på talenter? Ifølge regeringen, fordi talenterne er blevet holdt nede, og fordi de skal holdes oppe for at udvikle deres potentiale. Er det nu gode begrundelser, og vil videnskabsministerens forslag bidrage til at skabe resultater af høj kvalitet?
Påstanden om, at talenter er blevet holdt nede, hænger og svæver frit i luften. Den eneste eksplicitte fundering, jeg har set, er det hjernespind, der opstod i hovedet på en forfatter, der følte sig miskendt. Og det kan opløses med pust: Janteloven er en projektion af et mindreværdskompleks. Den eksisterer ikke.
Ideen om, at talenter skal holdes oppe, forundrer mig. Hvad er det for talenter, der ikke er i stand til at udfolde deres potentiale inden for de nuværende rammer? De studerende, jeg omgås til daglig, søger legater, tager semestre på udenlandske universiteter, deltager i forskergrupper, etablerer samarbejder med organisationer, tager på praktikophold i EU, læser ekstra fag op og meget mere.
Ser ikke begrænsninger
Hvad, der driver alle disse initiativrige og selvstændige studerende, er svært at sige noget generelt om. Men hvis der er noget, der synes at være fælles for dem, er det, at de ikke angler efter anerkendelse og ikke ser deres økonomi som en begrænsning.
Hvis jeg efter 12 år som underviser og vejleder på universitetet og 13 år som udøver og træner inden for eliteidræt skulle fremhæve nogle karakteristika ved dem, der bliver dygtige, er det en rodfæstet interesse og en tro på egne muligheder. De har ikke behov for konstant at spejle sig i andres opfattelse, men koncentrerer sig om deres egne projekter.
En anekdote fra min gamle cykelklub kan være illustrativ. Der var to unge ryttere. Den ene lagde alle mærke til, og alt kom nemt til ham. Det var talentet Årets Talent i Århus i øvrigt med hyldest og pris og det hele. Den anden lagde ingen mærke til, og han lavede ingen resultater i de år. Da talentet nærmede sig seniorklassen med de krav om en disciplineret træningsindsats, det stiller, stoppede han. Han havde ganske enkelt ikke motivationen til at levere det arbejde, det krævede. Den anden blev ved. Og han vandt dansk landevejscyklings superliga sidste år.
Der er en bemærkelsesværdig parallel til dette forløb i kandidatstudiet. Jeg har mødt studerende, der klarer sig rigtig godt de første år, men som ender med at skrive et middelmådigt speciale. Det, der standser dem, er ikke deres talent, men manglende villighed til at levere den arbejdsindsats, der kræves. Der ligger en prioritering bag, og den anser jeg for helt legitim; de får formentlig en bedre liv på den konto. Men den indebærer altså, at de ikke når et højt niveau.
Mere end X-factor
At nå et højt niveau inden for en disciplin kræver en koncentreret arbejdsindsats over en årrække. Det er ikke X-Factor. Talentet har det nemmere i begyndelsen. Men på et tidspunkt bliver det hverdag. Og det er lidt af et virkelighedschok især, hvis engagementet er bundet op på omgivelsernes opmærksomhed og på, at alt kommer nemt til en.
For udholdenhedsatleter indfinder der sig et nøglepunkt, når de er mellem 17 og 19 år. Det er, når træningen bliver så omfattende, at det bliver klart, hvilket enormt arbejde, der ligger foran en, og hvilke afsavn det vil være forbundet med. Her forslår titler, priser og spånpladeskamler som en skrædder i helvede. Det er således også det tidspunkt, hvor det afsløres om udøveren har en rodfæstet interesse, eller om det er omgivelsernes projekt.
Højt niveau ligger hinsides talentet. For at skabe resultater i universitetsverdnen er fire dyder afgørende: viljestyrke, arbejdsomhed, vedholdenhed og grundighed. Hvis man skulle holde nogen oppe, var det altså dem med en dyb interesse og disse dyder. Pointen er, at det behøver man ikke. Man skal bare undlade at spænde ben for dem. Der findes ikke noget mere meningsløst og nedværdigende for den interesserede og arbejdsomme end incitamentstrukturer og kontrol. Man kan godt blive bekymret for, hvad det for nogle talenter, regeringen vil gøre til en elite.
Simon Borchmann er dr.phil. og adjunkt i skriftsproglig kommunikation ved Nordisk Institut, Aarhus Universitet.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",7.0,14. april 2011,E-mail *
369,/debat/2016/04/haard-udenrigspolitikken-lov-vaere,Hvor hård har udenrigspolitikken lov at være?,Knud Vilby," Regeringens svar på gode humanistiske forslag er ofte, at Danmark ikke kan redde hele verden. Rigtigt. Vi kan heller ikke bombe hele verden. Men nu skal vi altså også i gang i Syrien.
Det skal vi, fordi vi vil bekæmpe Islamisk Stat, og fordi vi er allierede med USA. Vi vil støtte en stor koalition, hvori de fleste medlemmer er ret passive, men vi vil være dukse. Og vi gør det uden en egentlig langtidsplan, ligesom det er meget uklart, hvem der tager over, hvis områder med vores militære bistand befries for Islamisk Stat (IS). Det skal være det syriske folk, siger udenrigsminister Kristian Jensen (V) – men hvad betyder det konkret?
De politiske partier, der støtter op bag beslutningen om at rykke den militære indsats ind i Syrien, er i øvrigt indbyrdes uenige om, hvad formålet er. Dansk Folkeparti vil hurtigt ind og hurtigt ud. Udenrigsministeren garanterer, at vi ikke kommer hurtigt ud, men deltager i omfattende langtidsindsatser. De Konservative vil gøre langt mere militært, end der er lagt op til. Radikale Venstre vil helst gøre lidt mindre – i hvert fald vil de konsulteres om at rykke ind med landtropper, vel vidende at når der er sagt ja til den store operation, er det nok ret ligegyldigt, hvad de radikale senere siger.
Regeringen håber, at den militære indsats kan begrænse terrorrisikoen ved at svække IS, men mange frygter, at den vil øge terrortruslen ved at skabe endnu mere had mod Vesten og alt det, vi står for. Jo mere den militære koalition domineres af Vesten, des større er den risiko.
Der er med andre ord ikke så meget, der tyder på, at den samlede plan er meget bedre end ved de øvrige danske krigsindsatser gennem de seneste år. Til gengæld bekræfter regeringen ærligt, at risikoen er større. Også risikoen for civile tab.
Løfter om det modsatte
Udenrigsministeren siger desuden, at den militære indsats ikke kan stå alene. Underforstået: Hvis vi skal undgå mere terrorisme og flere flygtninge og mere elendighed i en konfliktfyldt verden, skal der mere til.
Men hvordan er det så med Danmarks vilje til at gøre mere på de andre centrale nøgleområder? Hvordan ser det ud i forhold til situationen for to-tre år siden, hvor Danmark økonomisk var en lille smule fattigere, end vi er i dag, og hvor vi derfor også havde lidt dårligere råd til en stor international indsats?
Alle er enige om, at FN trods bureaukrati og svagheder er helt afgørende i disse år. Uden FN ville flygtningestrømmen fra Mellemøsten være endnu større og situationen i nærområdernes lejre endnu mere desperat.
Men Danmark har på under to år reduceret støtten gennem FN og til FN med næsten en tredjedel.
Alle er enige om, at klimaændringer allerede nu øger fattigdom og nød og sociale spændinger i verden, og mange mener, at klimaændringer øger konflikterne i Mellemøsten, fordi det bliver stadig vanskeligere at leve et traditionelt liv. Klimaændringer skaber flugt.
Men Danmark har beskåret klimaindsatser med over 50 procent. Det kommer i øvrigt efter de voldsomme nedskæringer allerede under Anders Fogh-regeringen og trods statsminister Lars Løkke Rasmussens (V) løfter om at give mere til området.
De fleste er enige om, at uden indsatser for at skabe beskæftigelse og bekæmpe fattigdom vil der komme nye flygtningestrømme ikke mindst fra Sahel-regionen i Afrika.
Men Danmark har halveret den bilaterale udviklingsbistand. Indsatser for landbrug og landbrugsforskning er stort afviklet.
Mange er enige om, at befolkningstilvækst, specielt i Afrika, er et problem, der kan skabe nye flygtningestrømme. Man ved, at indsatser for at styrke kvinders reproduktive sundhed virker. Familieplanlægning samt undervisning af piger og kvinder får fødselstallene til at falde og giver nye generationer et bedre liv.
Men Danmark har skåret voldsomt ned på undervisningsbistand, og på indsatser for familieplanlægning, for eksempel i FN’s familieplanlægningsorganisation UNFPA. Indsatsen over for børn svækkes også via beskæring af støtten til UNICEF.
Mange mener, at indsatser for konfliktforebyggelse er underprioriterede og giver en del gode resultater for få penge.
Men Danmark har meldt klart ud og trods tidligere mundtlige tilsagn fjernet støtten til FN’s Fond for Kriseforebyggelse og Genopretning og til FN’s Fredsopbygningsfond.
Danmark har stort set fastholdt niveauet for egentlig humanitær bistand.
Men snakken om øget støtte i nærområderne er luft.
Nogle vil i dag begrunde mange af nedskæringerne med, at vi bruger flere penge til at modtage flygtninge.
Men store nedskæringer blev besluttet, inden flygtningestrømmen satte til. Det var ikke, fordi vi ikke havde råd – men fordi regeringen prioriterede denne del af verden fra, på et tidspunkt hvor vi er rigere end nogensinde. Da vi var fattigere, valgte vi at have råd til mere.
Ofte i front
Lad mig skynde mig at understrege, at civile internationale indsatser ikke altid giver de ønskede resultater. FN er præget af ineffektive organisationer. Der er bureaukrati, og der er spild. Men netop derfor var Danmark også tidligere – sammen med de øvrige nordiske lande – optaget af at påvirke de nødvendige reformprocesser. Det hører vi heller ikke så meget om længere.
Og så gælder det altså også, at bomber ikke altid fører til de ønskede resultater og alt for sjældent til fred. Danmarks erfaringer med civil bistand er alt andet lige langt bedre end Danmarks erfaringer med krigsindsatser.
En gang talte Statsministeriets og Udenrigsministeriets folk stolt om, at Danmark stod for en aktivistisk udenrigs- og sikkerhedspolitik, og at Danmark var en slags rollemodel i verden med bløde internationale indsatser for fred og sikkerhed, miljø og udvikling. Vi producerede sikkerhed, sagde man. Det er længe siden nu.
I dag definerer regeringen og dens støtter aktivistisk udenrigspolitik som en udenrigspolitik præget af, at Danmark går aktivt med i militære alliancer. Ofte i front.
Folketinget har mig bekendt aldrig nogensinde haft en samlet overordnet debat om, hvordan vi synes, at balancen mellem det bløde og det hårde skal være. Det bliver til enkeltbeslutninger og de militære flertal, der kan skrabes sammen blandt partier med vidt forskellige holdninger. Aldrig en samlet overordnet vision for, hvad Danmarks konstruktive rolle i verden kunne være.
Knud Vilby er journalist og tidl. formand for Mellemfolkeligt Samvirke. Kronikken er en redigeret udgave af den tale, han holdt ved protestarrangementet på Christiansborg Slotsplads tirsdag i anledning af Folketingets andenbehandling af beslutningen om at udvide den danske krigsindsats til også at omfatte Syrien




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",9.0,20. april 2016,"I dag definerer regeringen og dens støtter aktivistisk udenrigspolitik som en udenrigspolitik præget af, at Danmark går aktivt med i militære alliancer. Ofte i front."
5956,/debat/2013/12/laeserbreve-0,Læserbreve,," 
	Reform rammer pensionister

Martin Nielsen, Søborg

	En lille gruppe førtidspensionister bliver fra og med år 2014 ramt af den nye lov om gensidig forsørgerpligt. Det drejer sig om de mennesker, der i forvejen kun får den lavere pensionsats’ brøkpension. Udover at være parkeret på en af de mest diskriminerende og usympatiske fattigdomsydelser bliver denne gruppe nu også ramt af den nye lov om gensidig forsørgerpligt – fordi deres suplerende tilskud tilfældigvis delvist består af kontanthjælp. Hvad er det beskæftigelsesminister Mette Frederiksen (S) vil opnå ved at straffe i forvejen erklæret syge mennesker?

	Nu er fattigdomsydelserne så indført igen, og måske som en utilsigtet konsekvens i endnu større grad for brøkpensionisterne. Kommunerne har i hvert fald grebet loven med åbne arme og bruger den nu ublu mod en gruppe, hvis eneste fremtid er deres pension. Hvad enten denne konsekvens er utilsigtet eller ej, så ændrer regeringen næppe på bestemmelserne – for det ingen ser, har ingen ondt af.

	Manglende Parkinson-fokus

Gunhild Lorentzen, Køge

	Parkinson er en ’skjult’ sygdom, som stort set ingen interesserer sig for. Sygdommen bryder typisk først ud omkring pensionstidspunktet i 60-årsalderen.

	Derfor er der ikke den store samfundsøkonomiske gevinst ved at øge forskningen, og det forstærkes af, at patientgruppen i Danmark kun er på 6-7000 patienter.

	Efter jeg selv blev syg, snakkede jeg med en del medpatienter, og de kunne stort set alle sammen fortælle om lange forløb på flere år, hvor de blev sendt hjem fra den praktiserende læge med besked om, at det var noget psykisk, stress, en musearm, en tennisalbue eller lignende.

	Udover de motoriske gener i forbindelse med Parkinson er der også mange nonmotoriske. For mit vedkommende begyndte problemerne at melde sig i form af besvimelser, og jeg blev af min praktiserende læge sendt til en neurolog, der afviste, at det havde sammenhæng med Parkinsons syndrom. Der gik på den måde to år, før jeg fik konstateret sygdommen, og først derefter blev jeg medicineret korrekt.

	Der mangler viden hos de praktiserende læger, privatpraktiserende neurologer og andre steder i sundhedsvæsenet, hvor mennesker med såkaldt uforklarlige symptomer kommer for at få hjælp.

	Visionløst miljøinitiativ

Niels From, Lyngby

	De fleste landmænd følger naturligvis lovgivningen i deres produktion, men det bør ikke skjule den kendsgerning, at dansk landbrug kun fungerer i kraft af en anselig tilførsel af materielle ressourcer, en hensynsløs produktionsstrategi og en garanteret økonomisk subsidiering.

	Dansk landbrug er karakteristisk ved sin intensive animalske produktion, hvor cirka 85 procent af den danske jord bruges til dyrkning af dyrefoder. Da dyrene kun kan deponere 10-20 procent af det spiste foder som tilvækst i egen krop, bidrager dansk landbrug på den vis til at reducere den tilgængelige fødemængde i verden.

	Internationalt set spiser produktionsdyr hvert år over halvdelen af verdens afgrøder. FN påpeger derfor, med udgangspunkt i UNEP rapporten, at vi må nedtone den globale dyreproduktion, hvis vi skal kunne ernære den voksende globale befolkning og samtidig mindske miljøtruslerne fra verdens måske mest forurenende og ressourcekrævende erhverv.

	På den baggrund virker regeringens fundraisinginitiativ visionløst og skuffende, da det blot følger samme strategi som hidtil. Det hjælper åbenbart ikke, at der igen står Auken på døren til Miljøministeriet.

	Mænds sundhed skal forbedres

Hans-Jørgen Knudsen, Brønshøj

	Den stigende sociale ulighed i mænds sundhed er vigtigt at holde sig sig for øje. Artiklen Tabermanden er ikke taber – bare fornærmet slår den 20. december en klarere tone an i debatten om ligestilling – til trods for den noget stigmatiserende overskrift.

	Det synes klart, at den stigende sociale ulighed i mænds sundhed bunder i klasseforskelle, da det mandlige køn dominerer alle grupper af socialt mest udsatte borgere – otte ud af ti hjemløse er således mænd. De hjemløse mænd dør i gennemsnit hele 20 år før andre borgere, og der er på den måde et tydeligt skel i sundheden mellem de socialt udsatte og de mere privilegerede mandlige borgere.

	Vi ønsker, at vores velfærdssamfund skal kendes på, hvor godt vi behandler de socialt udsatte. Kan det politiske system med hånden på hjertet sige, at Danmark er kendetegnet ved høj grad af social lighed med så store forskelle i mænds levetid?

	Ligestillingskampen anno 2013 foregår i udviklingen af et rummeligt og fleksibelt uddannelsessystem, et arbejdsmarked med plads til langt flere og i sikringen af reel lige adgang til sundhed. Det giver dog håb for fremtiden, at unge mænd, som bloggeren Nikolaj Munk, øjensynligt oplever den opnåede ligestilling mellem kønnene som frigørende.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,30. december 2013,En artikel pr. redaktion - sendt til jer hver søndag
6505,/debat/2013/10/missionerer-ogsaa-miljoeet-glem,Missionerer du også for miljøet? Glem det!,Marta Sørensen," 
	Når du tænder for ovnen, vil du så sammenligne det med at tænde for et bål? Måske minder det mere om madlavning, fordi den tændte ovn skal varme middagsmaden op. Måske begge ting på en gang?

	Uanset hvad, skal du som ultraortodoks holde dig langt væk fra det under sabbatten, siger de lærde rabbinere, der ved alt om moderne teknologi og jødisk lov.

	Det er sgu ikke nemt. Faktisk er det for udenforstående et vanvittig besværligt morads af tilsyneladende meningsløse petitesser. Men de ultraortodokse gør det alligevel, for ritualerne tjener et større formål: opfyldelsen af Guds lov – og så gør det jo heller ikke noget, at man fremstår ekstra from i omgivelsernes øjne.

	Forestil dig nu, at du skal finde vej i et andet morads: det miljøvenlige og bæredygtige liv. Argumenterne for at stræbe efter dette liv hviler naturligvis på en noget mere holdbar bund af faktuelle observationer og videnskabelige analyser, men de mange appeller til samvittigheden ekkoer af halal og haram (syndigt, red.).

	Gør du tingene rigtigt, venter et grønt paradis og en overflod af økologiske goder fra Irma-hønens neonoplyste skød. Springer du over det lave CO2-udledende gærde, venter et helvede af vanvittige vejrfænomener.

	De gode og de onde

	Lovene i det bæredygtige liv er ikke nødvendigvis nemmere at tolke end de jødiske og kræver ofte vejledning fra de lærde: Er det f.eks. i orden at tage det globalt opvarmende fly til Thailand, hvis man ikke har kørt bil i flere år? Bør jeg droppe kødet helt, eller kan jeg nøjes med kun at købe det fra den hundedyre, ultralokale økoslagter?

	En skønne dag vil alt dette blive vejet på en vægt af biologisk nedbrydeligt pap, så det handler om at styre sine CO2-lyster. Alt sammen med risiko for, at ens handlinger alligevel ikke formilder miljøguden, men at man i stedet burde have doneret en skilling til ham den dygtige forsker, der fremstiller brændstof af noget, der starter med nano.

	Det bæredygtige liv bliver således et spørgsmål om, hvorvidt man har moral nok til at se det store makroøkologiske billede, når man står ved kassen eller køledisken. Og det er ganske enkelt en både forkert og uhensigtsmæssig måde at anskue sagen på, hvis målet er at få flere mennesker til at leve sådan et liv frem for selv at sole sig i Aarstidernes eksklusive glans.

	Forkert, fordi konklusionen bliver, at mennesker med videregående uddannelser, der bor i de største byer og måske har et lille barn samt en ganske pæn indkomst, automatisk kan prale af en konsekvent højere moral end den lavtuddannede arbejdsløse fra Udkantsdanmark. Det er nemlig den første gruppe, der typisk interesserer sig for f.eks. økologi og andre miljørelaterede problemer. Man antager, at den første gruppe dagligt bakser med godhed og ondskab, hvorefter godheden vinder, mens den anden gruppe er hvis ikke ond så ligeglad.

	Statusjagt

	Sandheden er snarere, at de fleste handler (ind) ud fra en vanemæssig opfattelse af, hvad det rigtige er for dem og – ikke mindst – hvad der giver status i deres omgangskreds. I visse kvarterer, hvor den bæredygtige fromhed anerkendes som et tegn på miljøgudens nåde, betyder det noget, om kyllingen er CO2-neutral. På mere uhellige steder er det komplet ligegyldigt.

	Visse mennesker får en god følelse, når de køber tøj, der gør en forskel for den tredje verdens miljøproblemer. Andre skænker det ikke en tanke, men opnår i stedet den gode fornemmelse ved at protestere mod det, de opfatter som skinhellige afladskøb.

	Dermed ikke sagt, at vi ikke selv er ansvarlige for vore valg. Men medmindre man forestiller sig, at vi alle samvittighedsfuldt gransker vores sjæl ved hvert eneste indkøb, hver eneste charterferie og hvert eneste ’synes godt om Greenpeace’-klik, er det absurd at tale om en højere og lavere moral.

	Den frommes ånd er ikke stærkere, blot går vanerne i den rigtige retning. Man gør det nemme, det accepterede, det vanemæssige, det rutineprægede og – ikke at forglemme – det billige.

	De syndige ser hykleriet og nægter med rette at tro, at de bæredygtige kvarterer rundtomkring i Danmark skulle være inficeret af mindre råddenskab end deres egne knap så veluddannede, knap så velhavende boligblokke. Hvis de skænker miljøguden en tanke, er det, fordi de trættes af hans tilhængeres evindelige retledninger, mens plasticposen ryger i skraldespanden, og den saltvandsmarinerede, pumpede kylling kommer på stegepanden. De har ikke de samme gode argumenter for det, men moralen er ikke nødvendigvis svagere af den grund. Derfor bliver appellen til samvittigheden ikke bare forkert, men uhensigtsmæssig.

Marta Sørensen er satiriker og journalist
",3.0,9. oktober 2013,"	Den frommes ånd er ikke stærkere, blot går vanerne i den rigtige retning. Man gør det nemme, det accepterede, det vanemæssige, det rutineprægede og – ikke at forglemme – det billige."
999,/debat/2016/01/folk-18,FOLK ,Johanne Ramskov Erichsen," Bowie
Fødselsdag og ny plade på gaden. I går var der meget at fejre for den legendariske musiker David Bowie. Ikke nok med at han kunne fejre sin 69 års fødselsdag, så udgav han også sit 25. studie­album Blackstar. Tillykke til ham.
Lemmy
I Oslo skal den afdøde forsanger og bassist fra bandet Motörhead, Lemmy Kilmister, hædres. Hver dag klokken 18 frem til 1. juni skal melodien til Motörheads »Electricity« lyde, når klokkerne ringer på Oslo Rådhus. Det skriverGaffa.dk.
Lizzy
Og så er der godt nyt for Dizzy Mizz Lizzy-fans. Der er gået 20 år, siden vi sidst hørte fra bandet, men til marts udgiver de et nyt album. Og de tager også på danmarksturné, skriver Gaffa.
Hermione
Skuespillerinden Emma Watson henvendte sig til twitterfolket for at få hjælp til navnet på sin nye feministiske bogklub. I går skrev hun på Twitter, at navnet bliver Our Shared Shelf, og at den første bog, der skal læses, er Gloria Steinems My life on the road.
",0.0,9. januar 2016,Lemmy
10983,/debat/2011/12/oproer-uden-opbakning,Oprør uden opbakning,Kasper Søndergaard og Rasmus Nørlem Sørensen," De frø, der blev sået under Det Arabiske Forår, spirer i øjeblikket op over hele kloden. De næres af indignation over uretfærdighed, arbejdsløshed, boligmangel og sorte fremtidsudsigter. Selv om man kan ærgre sig over den barske realitet bag protesterne, kan man også glæde sig over den enorme politiske energi, som ungdommen sit-rer af lige nu.
Men i de danske protester er der er et oplagt spor, der ikke er blevet fulgt. De etablerede organisationer og fagbevægelserne har kun i meget ringe grad kunnet eller villet spille med i protesterne og har ikke formået at få tag i den politise- rede ungdom, som bør være deres eget vækstlag og fremtid.
Hvorfor er civilsamfundsorganisationerne ikke en del af protesterne? Hvorfor er de faglige organisationer ikke blevet brugt som kanaler for indflydelse? Hvorfor er det ikke lykkedes at indfange og organisere en del af det håb og engagement, vi kan konstatere i protestbevægelserne?
Den diffuse appel
En del af svaret skal findes i protestens logik, der ligger ganske langt fra de etablerede organisationers tankegang. Til forskel fra mange af de traditionelle interesseorganisationer repræsenterer bevægelsen Democracia Real Ya og Occupy-bevægelsen ikke en særinteresse eller en klasseinteresse. Det centrale budskab er ikke radikalt, men både demokratisk og rimeligt: Vi ønsker at blive hørt, vi kræver vores demokratiske ret. Ægte demokrati og opgør med den ene procent af verdens befolkning, der sidder på flæsket. Hvem vil kunne argumentere mod det? Det er diffuse, men samtidig stærkt inkluderende slagord.
De etablerede organisationers logik er modsat at sætte grænser for, hvem der er tilknyttet, og hvem der står udenfor. De har specifikke og velkendte politiske mål og legitimerer sig selv ved at kunne repræsentere folk, der deler disse. Organisationerne definerer sig i modsætning til andre organisationer, der forsøger at spille en rolle på samme felt. Og de kommer i den optik ofte at ligne konkurrenter.
Det væsentlige for enhver social bevægelse — hvis den skal holde sig i bevægelse — er at fastholde spændingen mellem det konkrete, der giver det universelle mening, og det universelle, der åbner for en fælles mobilisering af et væld af små protester over samfundets tilstand. Sociale bevægelser kan meget let blive omklamret af organisationer, der bryder oprørets fortryllelse. Det bliver pludselig meget konkret, hvis det er fagbevægelsen, der optræder som talsmand for oprøret. Så får folk en klar oplevelse af, at nåh … var det bare det. Protesten identificeres som en velkendt konflikt, der ikke har det mystiske element i sig, der ansporer en til at lade sin indignation knytte an til kravet om et rigtigt demokrati eller politisk og økonomisk retfærdighed.
Tag medierne som eksempel. Var det ikke spændingen omkring, hvem det egentlig var, der stod på Tahrir-pladsen, der fik medierne op på tæerne? Hvis det var en protest, der var repræsenteret ved Det Muslimske Broderskab, ville spændingen være udløst, og hvem gad så høre om de demokratiske perspektiver i Egypten? Det var den brogede masse med ukendte eller ikke helt veldefinerede mål, som var krogen, der fik tag i en halv verden og skabte Det Arabiske Forår.
’Occupy everything’
Mange af fortidens folkelige protestbevægelser synes i dag forvandlet til interesseorganisationer, hvis politiske budskaber fungerer som smørelse i det eksisterende systems maskineri. De politiske kampe er blevet konkretiseret og institutionaliseret i en sådan grad, at de er stivnet og affortryllet. Borte er enhver vild fantasi om en anden verden. Organisationerne etablerer sig i stedet som inkarnationer af lønkrav, beskyttelse af regnskoven eller humanitær bistand og deres sag begynder gradvist at ligne et produkt, der i konkurrence med de andre skal tiltrække medlemskontingenter og donationer.
Branding, logorytteri og rivalisering er trådt i stedet for skabelsen af social og politisk bevægelse. Hvis dette skal ændres, bliver organisationerne nødt til vove andet end at skabe værdi for deres egne medlemmer og arbejde for deres egne snævre politiske mål. De må igen vove pelsen og knytte an til de voksende krav om et mere demokratisk og retfærdigt samfund.
Organisationernes kan i kraft af deres position i det politiske system og deres betydelige finansielle og organisatoriske ressourcer gøre en stor forskel for protestbevægelsernes brede mobilisering. 10.000 kroner er meget for en Occupy-aktivist. Det er et beløb, man kan organisere en konference for — eller bespise hundredvis af mennesker i en teltlejr. Aktivisterne har energien tiden og idéerne til at skabe en masse effekt for pengene, hvis de kunne få fat i dem. Det koster dem meget tid og energi at stampe selv et så relativt beskedent beløb op ad jorden. Tid og energi, der kunne have været brugt på indholdet i stedet. LO kan få én annonce på forsiden af Politiken for 10.000 kr. med et budskab, der ikke motiverer nogen.
’Occupy everything’ lyder et af de mere ironiske slagord blandt de protesterende unge. Men der er faktisk god grund til at tage det helt alvorligt. De fleste organisationer i Danmark bygger på en demokratisk struktur, der faktisk giver mulighed for indflydelse til aktive medlemmer. Hvis 20 aktive mennesker omsætter deres indignation til en indsats i en etableret organisation eller fagbevægelse, vil det udgøre en mindre paladsrevolution. De fleste steder vil de endda blive mødt med åbne arme og taknemmelighed. Der er ingen undskyldning for ikke at trække på de tilgængelige ressourcer, der kan sikre bevægelsernes politiske slagkraft.
Politisk ’førstehjælp’
Mere mod hos etablerede organisationer vil ikke alene komme de nye protestbevægelser til gode. Det vil også bringe livskraften tilbage i organisationerne. Et eksempel til inspiration er den alliance, der blev skabt under klimatopmødet i København i 2009. Her samledes klima- og miljøorganisationer og netværk, fagforeninger, freds-, solidaritets- og udviklingsorganisationer og bevægelser, politiske, kirkelige og andre civilsamfundsorganisationer med en massiv folkelig bevægelse til en af danmarkshistoriens absolut største demonstrationer. Mere end 100.000 mennesker var på gaden for at lægge pres på klimaforhandlerne i Bella Center.
Under det universelle krav om ’Kloden først, mennesker først’ og de mangfoldige konkrete protester opstod den spænding, der vandt den brede folkelige tilslutning. Med alliancer som disse vil det igen blive muligt at forvandle organisationernes medlemmer fra at være kunder i butikken til at være politiske aktivister i en social bevægelse.
Hvis de folkelige protester, vi ser verden over, skal vokse og for alvor lægge pres på det politiske og økonomiske system, så må det træge civilsamfund også på banen og give direkte støtte til de folkelige protester.
Fagbevægelsen og de gamle organisationer er for dårlige til at se, hvordan de kan gøre en forskel med de betydelige ressourcer, de har til deres rådighed. Et godt råd vil derfor være: Drop logoerne. Drop kravene om at få æren for jeres indsats — der er mere på spil!
 
Kasper Søndergaard og Rasmus Nørlem Sørensen er henholdsvis projektleder og sekretariatsleder i Oplysningsforbundet DEO




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",23.0,5. december 2011,"Hvis de folkelige protester, vi ser verden over, skal vokse og for alvor lægge pres på det politiske og økonomiske system, så må det træge civilsamfund også på banen og give direkte støtte til de folkelige protester."
10275,/debat/2012/03/justitsministeriets-halve-sandheder,Justitsministeriets halve sandheder,Morten Messerschmidt," Siden 25 af EU’s regeringschefer blev enige om den nye finanstraktat, har debatten om folkeafstemning bølget. For nylig konkluderede Justitsministeriet, at der »for Danmarks vedkommende ikke med Finanspagten overlades beføjelser som omtalt i grundlovens § 20.« Ifølge juristerne på Slotsholmen afgiver Danmark altså ikke suverænitet, og derfor er en folkeafstemning ikke nødvendig.
Men regeringens jurister har sløset med arbejdet og ladt en række spørgsmål ubesvarede.
Den nye finanstraktat er udformet som en aftale mellem 25 stater – alle EU’s lande undtagen Storbritannien og Tjekkiet. Der er altså ikke tale om EU-ret, men om en mellemfolkelig aftale.
Det er naturligvis helt efter bogen, at EU-medlemsstater laver sådan en aftale. Forslagene kan blot fremsættes efter den almindelige EU-retlige procedure.
Det er dog nødvendigt at sondre mellem de regler, som 25 EU-lande bliver enige at gennemføre i EU, og den aftale, som 25 lande bilateralt har indgået.
Hvad det første angår, vil sådanne nye tiltag – direktiver eller forordninger – basere sig på den eksisterende Lissabontraktat. Der vil i disse sager ikke være tale om suverænitetsoverdragelse.
Det gælder imidlertid ikke for selve finanstraktaten, som jo ikke er EU-ret. Den kan meget vel indeholde myndighedsbeføjelser. Men det problem skøjter Justitsministeriet henover. Eksempelvis skriver man i relation til pligten om at indføre korrektionsmekanismer, budgetlov mv. (jf. pagtens artikel 3), at »i det omfang den med bestemmelserne forudsatte udmøntning vil ske ved udstedelse af EU-retsakter, vil dette skulle ske inden for rammerne af EU-traktaterne. Dansk tilslutning til Finanspagtens artikel 3, stk. 1, litra b, og artikel 3, stk. 2, 2. pkt., vil på denne baggrund ikke indebære overladelse af beføjelser i grundlovens § 20’s forstand, jf. side 17.« Men hvordan kan det være rigtigt, når der ikke er tale om EU-ret?
Spørgsmålet er, om der overhovedet udformes en EU-retsakt eller om budgetlovene blot gennemføres som følge af den indgåede finanstraktat. I første tilfælde, er der tale om almindelig EU-ret, og dermed kan der ikke være tale om suverænitetsoverdragelse.
EU-ret?
I praksis rejser det bare en række spørgsmål i relation til de to lande, som har valgt at stå uden for. For hvordan gennemføres en retsakt, så den gælder for 25 lande, men ikke for de to?
Normalt er EU-retsakter jo bindende for alle EU’s medlemslande, medmindre de har en specifik undtagelse. Derfor må scenariet om at udforme en EU-retsakt nok udelukkes. Vi står dermed tilbage med mulighed nummer to: Finanspagten vedtages som en mellemfolkelig aftale.
Her vedtages budgetloven altså ikke med hjemmel i EU-retten; men af folkeretslig pligt som følge af den nye finanstraktat.
Derved bliver suverænitetsspørgsmålet igen aktuelt – særligt i relation til sanktionsdelen, hvor EU-domstolen kan give et land – også Danmark – bøder.
Hjemlen til det findes ikke i Lissabontraktaten, for budgetloven er vedtaget som følge af finanstraktaten.
Vi er med andre ord på nyt territorium – også selv om det er EU-domstolen, der har myndigheden. Og når man overdrager ny dømmende myndighed, kan man naturligvis ikke komme udenom suverænitetsdiskussionen blot ved at overdrage til en allerede etableret domstol.
Det centrale er, om jurisdiktionen udvides. Det er svært at komme udenom, at det gør den. Særligt hvis budgetloven og sanktionsbeføjelser ikke følger af Lissabontraktaten, men af en ny retskilde: finanstraktaten.
Ny domstolskompetence
Man må altså vælge én af to veje. Enten er Finanspagten EU-ret, og der skal vedtages en EU-retsakt (et direktiv), der pålægger landene at gennemføre de i pagtens betingelser. Eller også er Finanspagten en aftale mellem 25 lande. Den kan ikke være begge dele.
Vælger vi scenarie ét og ser Finanspagten som EU-ret, rejser det spørgsmålet om, de to udenforstående landes retsstilling. Men endnu væsentligere rejser det spørgsmål om, hvorfor finanstraktaten tilsyneladende betragtes som en voldgiftsaftale mellem medlemsstater (jf. artikel 8, stk. 3, der henviser til Lissabontraktatens artikel 273).
Det må betyde, at de 25 lande betragter aftalen som en voldgiftsaftale – altså ikke EU-ret. Ergo rækker aftalen ud over den suverænitet, vi har afgivet med EU-traktaten.
Det rejser så igen spørgsmålet om Domstolens nye bødekompetence. Hvis den ikke hviler på Lissabontraktaten, men en voldgiftsaftale, er kompetencen ny.
Danmark har altså indgået en mellemfolkelig aftale uden for EU-traktaten, hvor EU-domstolen har fået domsmyndighed.
Men kan den nye domstolskompetence betragtes som indeholdt i Lissabontraktaten? Næppe. Domstolen nævnes nemlig slet ikke i Lissabontraktatens sanktionsafsnit. Det gør den derimod i Finanstraktatens artikel 3, hvor den også over for Danmark får dømmende myndighed.
Det bringer os til spørgsmålet i forhold til Domstolens kompetence på euro-området og dansk forfatningsrets opfattelse af sådan en bytten rundt på beføjelserne internt i EU. Med Finanspagten er det nemlig ikke kun Rådet – men nu også Domstolen – der bestemmer. Der er således ikke alene tale om en ny domskompetence, men også en overført beføjelse fra Rådet. Den slags har Højesteret en holdning til.
Hør Højesteret
I kendelse af 11. januar 2011 erklærede Højesteret nemlig, at uenighed om »EU-institutionernes kompetence- og afstemningsregler« var tilstrækkelig til, at den såkaldte lissabonsag måtte realitetsbehandles for at afklare, om der kunne være tale om suverænitetsoverdragelse i § 20’s forstand i forbindelse med at Danmark tiltrådte Lissabontraktaten. Højesteret tilkendegav altså, at interinstitutionelle kompetenceændringer kan være § 20-relevante.
Det er forunderligt, at Justitsministeriet slet ikke finder anledning til nævne Højesterets kendelse. Men måske ville det passe dårligt med den af regeringen forventede konklusion?
Med den nye finanstraktat oprettes der som nævnt nye budgetregler, som skal implementeres i medlemslandenes love. Kravene i dem er med få undtagelser de samme som dem, der kendes i vækst- og stabilitetspagten.
Men kompetencen til at afgøre, hvorvidt medlemslandene lever op til sine forpligtelser, tilfalder EU-domstolen.
For Danmarks vedkommende gælder det alene spørgsmålet om, hvorvidt pagtens artikel 3 er efterlevet – altså om den vedtagne budgetlov lever op til de stillede krav i Finanspagtens artikel 3. Ikke desto mindre er der tale om domsmyndighed på et nyt område, som Justitsministeriet endda slet ikke betragter som en del af EU-retten.
Finanstraktatens relation til Grundlovens §20 er derfor langt mere kompliceret end Justitsministeriet giver indtryk af i sin redegørelse. Derfor efterlader redegørelsen et utal af spørgsmål, som tvivlende borgere nu kun kan finde svar på ved at indbringe regeringen for domstolene.
Ingen kan her være skråsikker i denne sag. Derfor havde det klædt Justitsministeriet at anvende en større grad af ydmyghed i omgangen med Grundlovens § 20. Det er trods alt vort folkestyre og demokrati – ikke regeringens luner – ministeriet er sat til at varetage.
 
Morten Messerschmidt er cand.jur. og medlem af Europa-Parlamentet for Dansk Folkeparti




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",8.0,28. marts 2012,"Det gælder imidlertid ikke for selve finanstraktaten, som jo ikke er EU-ret. Den kan meget vel indeholde myndighedsbeføjelser. Men det problem skøjter Justitsministeriet henover. Eksempelvis skriver man i relation til pligten om at indføre korrektionsmekanismer, budgetlov mv. (jf. pagtens artikel 3), at »i det omfang den med bestemmelserne forudsatte udmøntning vil ske ved udstedelse af EU-retsakter, vil dette skulle ske inden for rammerne af EU-traktaterne. Dansk tilslutning til Finanspagtens artikel 3, stk. 1, litra b, og artikel 3, stk. 2, 2. pkt., vil på denne baggrund ikke indebære overladelse af beføjelser i grundlovens § 20’s forstand, jf. side 17.« Men hvordan kan det være rigtigt, når der ikke er tale om EU-ret?"
9767,/debat/2012/06/skyder-paa-vaeksten-skyder-forbi,"Skyder man på væksten, skyder man forbi",Poul Schou," Der foregår en vældig debat om økonomi, miljøspørgsmål og økonomisk vækst i Informations spalter for tiden, som så ofte før. Men på trods af, at avisen bruger rigtig meget spalteplads på diskussionen om vækst og miljø, bliver den mere etablerede økonomiske videnskabs syn på sagen sjældent nævnt. Når det sker, er det ofte i form af kritikeres mindre præcise udlægninger af, hvad økonomer egentlig mener og ikke mener. Det er synd, for det afsporer debatten gennem forskellige misforståelser.
Der kan derfor være behov for at gøre opmærksom på nogle af konklusionerne fra den videnskabelige økonomiske debat om forholdet mellem vækst og miljø. Emnet er selvsagt af central betydning for miljøøkonomer (en betegnelse, der normalt bruges adskilt fra betegnelsen økologiske økonomer – en mere alternativ gruppering, hvis synspunkter får stor dækning i Information).
Der er to hovedproblemstillinger i debatten om økonomi, vækst og miljø. Den første handler om, at vores produktion i dag bl.a. bruger en række såkaldt ikke-fornybare naturressourcer som råvarer i produktionen – f.eks. metaller og fossile brændstoffer som kul, gas og olie. Disse råvarer findes kun i en vis mængde på Jorden. Selv om vi stadig opdager nye lagre, og selv om udvindingsteknologien bliver stadig bedre, er de begrænsede. På et tidspunkt må vi derfor nødvendigvis bruge mindre og mindre af dem i stedet for mere og mere.
Det betyder imidlertid ikke nødvendigvis, at produktionen så også må falde – eller ophøre med at vokse. I et vist omfang kan naturressourcernes rolle i produktionen nemlig erstattes af menneskeskabte kapitalgoder, som når man skaber elektricitet ved hjælp af vindmøller og solceller i stedet for ved hjælp af kul. Og efterhånden som ressourcerne bliver mere knappe, vil prisen på dem naturligt stige, hvilket helt automatisk vil give virksomheder og forbrugere en tilskyndelse til at skifte til alternativer. Det afgørende er, hvor gode disse substitutionsmuligheder vil være i det lange løb.
Den anden hovedproblemstilling handler om, at naturen også bruges som depot for skadelige udledninger, der er et biprodukt ved produktionen. Udledningen af drivhusgasser er langtfra det eneste eksempel herpå. Alt tyder på, at der er en øvre grænse for, hvor store sådanne udledninger kan blive, uden at det får for negative konsekvenser for vores velfærd. Skal man opretholde en vedvarende økonomisk vækst, uden at denne grænse overskrides, kræver det derfor, at man vedvarende kan forøge værdien af vores produktion uden at forøge udledningerne. Igen er det et spørgsmål, om der er tilstrækkelig gode substitutionsmuligheder mellem forurenende og ’rene’ produktionsfaktorer.
Svære forudsigelser
I begge tilfælde er en afgørende betingelse for fortsat økonomisk vækst altså, at substitutions-mulighederne mellem menneskeskabt kapital i bred forstand og de forskellige former for naturkapital er store nok. Det er i sagens natur svært at udtale sig definitivt om, hvorvidt det er tilfældet.
Mange forskere har gjort forsøg på at måle, hvor gode disse substitutionsmuligheder har været historisk. Men det er svært at måle fyldestgørende, og – endnu vigtigere – sådanne historiske sammenhænge vil ikke nødvendigvis være afgørende for fremtidens produktionsteknologi. Grundlæggende ved vi altså ikke, om denne nødvendige betingelse vil være opfyldt fremover.
Selv hvis substitutionsmulighederne er tilstrækkelig gode, er det ikke sikkert, at permanent økonomisk vækst er mulig. En anden nødvendig forudsætning er nemlig, at de produktionsfaktorer, der ikke er naturskabte, kan vokse tilstrækkelig hurtigt. Her er især produktionsfaktoren viden afgørende. Vores viden er gennem århundrederne vokset, og det er hovedkilden til den hidtidige velstandsstigning. Den proces vil utvivlsomt vare ved i en anselig tid fremover, men om den kan fortsætte for evigt, er mere usikkert. Igen er det simpelthen ikke noget, man kan udtale sig autoritativt om i dag.
Vanskelig balance
Selv hvis vi forudsætter, at en permanent bæredygtig økonomisk vækst er teknologisk mulig, er det ikke sikkert, at den også er optimal, dvs. i overensstemmelse med, hvad vi (den globale befolkning) rent faktisk ønsker. Generelt har mennesker både glæde af naturgoder (ren luft, gunstige klimaforhold mv.) og af menneskeskabt produktion (mad, klæder, sundhedstjenester, kulturelle oplevelser osv.).
I en situation hvor værdien af den menneskeskabte produktion konstant vokser, vil naturgoderne med tiden blive mere knappe i forhold til de menneskeskabte goder. Dette vil ske, selv om naturgoderne ikke forringes i absolut forstand.
Den stigende relative knaphed kan tænkes at medføre to modsatrettede tendenser: For det første vil større knaphed få omkostningerne ved at opretholde en uforringet naturkapital til at stige i forhold til prisen på at producere lidt mere af de menneskeskabte goder. At naturværdierne på den måde bliver relativt dyrere, vil i sig selv give en tilskyndelse til at bevare færre af dem.
For det andet vil væksten betyde, at vi bliver rigere og dermed har råd til at bruge flere midler på det, vi ønsker – herunder et bedre miljø.
Hvis den første effekt dominerer i det lange løb, vil naturkapitalen permanent blive forringet, hvilket ikke vil være bæredygtigt. Hvis den anden effekt dominerer, vil man efterhånden bruge relativt flere ressourcer på at vedligeholde og forbedre miljøet, hvilket vil få væksten i de øvrige goder til at forsvinde. Kun hvis de to effekter balancerer hinanden, vil en situation med bæredygtig vækst forblive optimal.
Markedsfejl
Selv om en situation med bæredygtig vækst i det lange løb skulle vise sig både at være teknologisk mulig og optimal, vil den ikke opstå af sig selv.
Hvis en markedsøkonomi som den globale økonomi, vi lever i, overlades til sig selv, vil den have en klar tendens til at føre til for meget forurening og i nogle tilfælde også overhøstning af ressourcerne.
Det skyldes, at samspillet mellem økonomi og miljø er præget af markedsfejl – dvs. faktorer, der forårsager, at en ureguleret markedsøkonomi vil føre til et uhensigtsmæssigt resultat. Det kan f.eks. være for kraftig forurening. I sådan et tilfælde er det vigtigt, at regeringerne griber ind for at korrigere for markedsfejlen og dermed sørger for, at der bliver taget passende hensyn til det pågældende miljøproblem.
Dette kan ske på mange måder: F.eks. via grønne afgifter på forureningskilden, et globalt kvotesystem eller ved at klargøre ejendomsrettighederne til de forskellige naturressourcer.
Konklusionen fra den økonomiske forskning er altså, at der er behov for en aktiv miljøpolitik for at korrigere markedets brister. På et område som drivhusproblemet er de nuværende tiltag næppe tilstrækkelige, og der er behov for en mere ambitiøs global klimapolitik. Men så længe der er substitutionsmuligheder i produktionen, behøver sådanne tiltag ikke at bremse vækstraterne på længere sigt.
At fokusere på at bekæmpe den økonomiske vækst i al almindelighed virker derfor som en blindgyde. Fra et miljøsynspunkt ville det være mere formålstjenligt at rette kræfterne direkte mod de problemer, der skal løses, i stedet for at sætte en stråmand op ved at skyde på væksten som sådan.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",206.0,15. juni 2012,Markedsfejl
5540,/debat/leder/2014/03/litteratur-gode-hensigters-tjeneste,Litteratur i de gode hensigters tjeneste,Peter Nielsen," 
Talking ’bout my generation!« udbrød forfatteren Olga Ravn, da hendes kollega og generationsfælle Asta Olivia Nordenhof i januar modtog Montanas Litteraturpris. Hun fejrede dermed, at nu var deres generation af unge forfattere født mellem 1983 og 1989 for alvor kommet til magten. Og i fredags skrev Olga Ravn under overskriften »Sorry Mallarmé« som den første af de unge forfattere et manifest for den nye generation.

	I den seneste tid har det under etiketten ’Generation Etik’ været diskuteret heftigt, hvorvidt en ny generation af forfattere kommer med et nyt syn på, hvad forfatterens rolle er i samfundet, og hvordan vi skal forstå litteraturen. Bortset fra at det også altid er forenklende at lave klare skel mellem forfatterne, og at også foregående generationer har skrevet både politisk og etisk, så er der en tydelig tendens til, at de unge ser sig selv i opposition til den foregående generation, hvor der ifølge de unge er så meget, litteraturen ikke må beskæftige sig med, ligesom de først og fremmest baserer deres litteratursyn på, at en tekst er en tekst og dermed noget helt andet end den virkelighed, som teksten også taler om. Det er også det, man med fagtermer kalder et autonomt tekstbegreb, eller at kunsten er til for kunstens egen skyld.

	Den unge generation tror ikke på, at der findes et sprog eller en skrift, der er fri af sin omverden og fri af sin historiske last. Derfor er de også til forskel fra den foregående generation så uironiske, så alvorlige, så meget mere direkte politiske, ligesom de heller ikke tror på, at man kan adskille sin egen private skrivepraksis fra en større offentlighed. Eller som Olga Ravn formulerede det i sit manifest: »At skrive kunst for kunstens skyld kan nogen dage føles som at svigte de udsatte. At skrive kunst for kunstens skyld kan nogen dage føles som at hylde de udsatte.«

	Den aktuelle diskussion er affødt af vores artikel om ’Generation Etik’ den 24. januar og ikke mindst af den anmeldelse, som den svensk-iranske kritiker Athena Farrokhzad skrev af Yahya Hassans meget omtalte digtsamling i den svenske avis Aftonbladet. Her skrev hun, at Hassan med sine afsløringer af »patriarkalsk vold inden for intimsfæren« i digtene kom til at spille triumfer i ærmet hos Dansk Folkeparti. Hun hyldede digtenes kvalitet, samtidig med at hun sagde, at hun, der kender til lignende forhold, ville have censureret sig selv af hensyn til den racistiske kontekst, digtene ville blive læst i.

	Den kontroversielle opfordring til selvcensur fik mange, især hvide mænd i 40-50-årsalderen, til at se rødt. Hendes udsagn er også over grænsen, men samtidig ønskede hendes modstandere bevidst at misforstå og forvrænge hendes udsagn, som aldrig var et forsvar for censur. Farrokhzad havde nemlig også nogle pointer, der er beslægtet med det, som de unge etiske forfattere er så optaget af, nemlig at insistere på, at litteraturen ikke bare er uskyldig, men også altid betyder noget, og at man som forfatter er forpligtet til at forholde sig til det faktum, at man er sat i en verden af fastlåste positioner og uretfærdigheder.

	Og det er det, det hele handler om; hvem man er, betyder noget, og hvor man ser verden fra, betyder noget. Alt det betyder noget og bør altid medtænkes, hvis man ellers er et reflekteret menneske og med et nødvendigt ironisk forhold til sig selv.

	Derfor er det befriende, at den nye generation af forfattere insisterer på en ny alvor. Især når den er formuleret i afmagt, og når der reageres på uretfærdigheder midt i den skabende proces.

	Men man kan også godt frygte udviklingen, når mindre begavede forfattere i næste bølge tager denne politiske vending til sig. Vi skal for alt i verden undgå, at ideologikritikken vender tilbage i kunsten. Det må fastholdes, at kunsten ikke skal være opbyggelig, ikke skal noget bestemt, for så underordner kunsten sig verden, og det reducerer værker til nytteværdi i forhold til et bestemt ideologisk-politisk mål. Litteratur skal altid skrives uafhængigt af noget regime og er først og fremmest tekst, selv om al tekst også har et vigtigt mellemværende med eksistensen og virkeligheden.

	Det er også derfor, at den nye ’Generation Etik’ højst kan gælde egen praksis. Man kan tale på egne vegne, men man kan ikke sige til andre, at de skal skrive på en bestemt måde. Så nok er den nye generation etisk, men det må aldrig udvikle sig til en etik på andres vegne. Så bliver litteraturen i de gode hensigters tjeneste alt for hurtigt totalitær.
",1.0,3. marts 2014,"	I den seneste tid har det under etiketten ’Generation Etik’ været diskuteret heftigt, hvorvidt en ny generation af forfattere kommer med et nyt syn på, hvad forfatterens rolle er i samfundet, og hvordan vi skal forstå litteraturen. Bortset fra at det også altid er forenklende at lave klare skel mellem forfatterne, og at også foregående generationer har skrevet både politisk og etisk, så er der en tydelig tendens til, at de unge ser sig selv i opposition til den foregående generation, hvor der ifølge de unge er så meget, litteraturen ikke må beskæftige sig med, ligesom de først og fremmest baserer deres litteratursyn på, at en tekst er en tekst og dermed noget helt andet end den virkelighed, som teksten også taler om. Det er også det, man med fagtermer kalder et autonomt tekstbegreb, eller at kunsten er til for kunstens egen skyld."
12958,/debat/2011/01/danskerne-forventer-mere-velfaerd,Danskerne forventer mere velfærd,Bent Greve," De fleste mennesker bliver lykkelige af at få en uventet gave. De fleste bliver samtidig ulykkelige, hvis noget, de regner for selvfølgeligt, bliver taget fra dem.
Det er velfærdsstatens kerneproblem i en nøddeskal. For er der først indført ydelser eller service på et område, er det vanskeligt at lave om, og samtidig bliver vi ikke ved med at være tilfredse med, hvad vi har, men forventer at få stadig flere ydelser til vores rådighed. Det er det, der bidrager til presset for stadig flere udgifter, og er et af velfærdsstatens andre dilemmaer.
2011 bliver et år, hvor ordet velfærd vil blive brugt mange gange. Der vil blive givet løfter om forbedringer på en række områder især i takt med, at medierne afdækker områder, hvor der kan findes historier, som tyder på svigt i levering af service.
Afgivelse af mange løfter om forbedringer kan dog medvirke til, at skuffelserne bliver endnu større. For samtidig med et ønske om flere offentlige udgifter er den økonomiske situation af en sådan karakter, at der er blevet sparet i stort set hele den offentlige sektor i budgetterne for 2011, fordi regeringens ambition er nulvækst i de offentlige udgifter. Udsigterne for de kommende år tyder også på begrænsede muligheder for i det mindste en stærk vækst i de offentlige udgifter, da det strukturelle underskud på de offentlige finanser helst skal reduceres.
Flere penge til velfærd
Set over en længere årrække er der kommet realt set flere penge til velfærd. Det er ikke overraskende i den forstand, at når samfund bliver rigere, ønsker borgerne mere service og bedre velfærd, og dette kan finansieres, når økonomierne vokser uden ændringer i opkrævningen af skatter og afgifter.
Mere og bedre service og skattelettelser samtidigt hænger dog ikke sammen økonomisk. Men forventninger medfører også, at en opstramning og nulvækst, som der i det offentlige forbrug alene har været i 1990 (på minus 0.7 pct.), vil blive opfattet som markante stramninger og nedskæringer. Nulvækst betyder reelt også, at der set med den enkelte brugers øjne bliver nedskæringer alene af den grund, at der er en række faste omkostninger, som skal afholdes (bygninger, varme, vedligeholdelse) stort set uanset antallet af brugere. Derfor vil det for den enkelte blive opfattet som nedskæringer, medmindre den reale vækst er mellem ca. 0.5 og 0.75 pct. om året. Det er derfor heller ikke så enkelt, som det nogle gange fremstilles, blot at flytte penge fra børn til de ældre, i takt med at den demografiske udvikling ændrer sig.
Det er præcis det, der er udfordringen for velfærdssamfundet: At forventningerne vokser, og at der samtidig på grund af en ændring af befolkningens aldersmæssige sammensætning er brug for at flytte penge fra børn og unge til de ældre i de kommende år.
Private aktører
De seneste år har også set bevægelser i retning af, at private aktører spiller en stadig større rolle, eksempelvis i levering af praktisk hjælp i hjemmet hos ældre, men også privathospitaler og andre aktører spiller en gradvist større rolle på sundhedsområdet.
Der er principielt intet i vejen for, at private leverandører spiller en større rolle, hvis de kan gøre det billigere og bedre, så længe beslutningen om, hvem der skal have adgang til ydelserne, er offentlig, og så længe finansieringen for langt hovedpartens vedkommende er offentlig.
Hvis pengepungen spiller en rolle, risikerer det at føre til et brud med den danske universelle model og kan gradvist medføre, at tilslutningen til velfærdsstaten bliver mindre. Det sidste skyldes, at hvis den enkelte selv skal betale for ydelser, vil der være mindre lyst til også at betale via skattesystemet.
De seneste 20-25 års udvikling tegner endvidere et billede af, at en større del af velfærden ikke kommer fra det offentlige system, men i højere grad fra det at deltage på arbejdsmarkedet.
Det gælder især udbygningen af arbejdsmarkedsbaserede pensionsordninger, som medfører, at stadig flere danskere alene vil modtage folkepensionens grundbeløb i de kommende år.
Derved aflastes de offentlige udgifter ganske vist. Men samtidig med at en del ældre bliver rigere og mere raske, rejser det også spørgsmålet, om alder er et godt kriterium i relation til at modtage velfærdsmæssige ydelser, eller om der i langt højere grad er brug for at se på den enkelte persons samlede økonomiske forhold ved en vurdering af, om den enkelte kan modtage sociale ydelser.
En risiko herved er naturligvis, at systemet bliver mere kompliceret, og lysten til at spare op reduceret. Derfor burde der også indføres en garanti for, at den enkelte - når der ses på såvel skatter som på de sociale ydelser - altid vil have eksempelvis mindst en tredjedel tilbage efter betaling af skat og reduktion af sociale ydelser eller højere brugerbetaling.
Stadig flere sundhedsforsikringer er også et eksempel på en snigende privatliggørelse af velfærdsstaten, hvor der på ikke-akutte behandlinger klart gives fortrinsmulighed for dem, som er omfattet.
Denne opsplitning kan naturligvis have positive sider gennem flere og måske mere effektive behandlinger, men det medfører også større bureaukrati og dermed udgifter, som ikke er sundhedsfremmende, men alene beskæftigelsesfremmende for administratorer. Analytisk er problemet, at analyser oftest alene ser på et afgrænset hjørne og ikke inddrager eksempelvis øgede transaktionsomkostninger.
Efterløn
I debatten om de offentlige udgifter påstås det ofte, at hvis blot efterlønnen blev afskaffet, ville der være balance. Det er et alt for simpelt synspunkt og næppe korrekt. Det er snarere manglende incitamenter til at blive på arbejdsmarkedet i form af ordentlige arbejdsvilkår eller job overhovedet, herunder på nedsat tid, der får mange til at forlade arbejdsmarkedet. Det sker også, fordi der trods ønsker herom ikke er et tilstrækkeligt fleksibelt og velindrettet arbejdsmarked til at sikre den enkelte en glidende og ordentlig måde at kunne forlade arbejdsmarkedet på.
Dertil kommer, at mange faktisk stadig er nedslidte enten fysisk og i stigende omfang psykisk nedslidte af arbejdstempoet og vilkårene på såvel det offentlige som private arbejdsmarked.
En del af dem, der får efterløn, ville derfor skulle have andre ydelser, og en del ville uanset efterløn forlade arbejdsmarkedet alligevel. Dertil kommer, at ydelserne beskattes, og at der er blevet indbetalt til ordningerne af den enkelte. Dagpengesystemet er jo i modsætning til størsteparten af velfærdsstaten i realiteten et forsikringssystem.
Den danske model er under pres i disse år, men omvendt - det har den været tidligere, og den har overlevet de pres, der har været før.
I sidste instans er det et politisk spørgsmål om fordelingen mellem offentligt og privat forbrug og om villigheden til at finansiere velfærdsstaten, om end der er restriktioner og grænser for, hvordan dette kan gøres. Hermed ændres dog ikke ved, at der er ved at ske en grundlæggende forandring af den danske model i retning af, at stadig mere finansieres individuelt eller via arbejdsgiveren - og det kan på længere sigt betyde endnu mere alvorlige brud på den nordiske model.
Borgerne vil have mere velfærd, hvilket er forventeligt i et rigt land. Spørgsmålet er derfor i højere grad, hvem der skal betale. staten, arbejdsmarkedet eller borgeren selv? Og hvem der skal have adgang til ydelserne og på hvilke vilkår.
Vi ser brud i den danske model i øjeblikket - spørgsmålet er derfor, hvor vidtgående disse brud vil blive.
Bent Greve er professor på RUC og har senest udgivet bogen 'Et lykkeligt land'.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",35.0,4. januar 2011,E-mail *
8077,/debat/leder/2013/02/su-erhvervslivet,SU til erhvervslivet,Sofie Tholl og Lise Richter," »Det er selvfølgelig i de studerendes interesse, at Danmarks konkurrenceevne bliver genoprettet, og at der kommer gang i jobskabelsen,« lød det torsdag fra uddannelsesminister Morten Østergaard (R) i Børsen.
De milliarder, som regeringen skal spare på reformer af f.eks. SU og kontanthjælp, skal ifølge ministeren gå til regeringens kommende konkurrenceevnepakke. Det er altså nu i de studerendes interesse, at der skæres i SU’en, hvis de vil have et arbejde, når de bliver færdige.
Ligesom de mange tusinder af arbejdsløse på kontanthjælp eller helt uden forsørgelse sikkert sagtens kan leve for endnu mindre. Bare der er job forude.
Rationalet bag at tage fra de absolut fattigste og give skatte- og afgiftslettelser til et erhvervsliv, som aflønner nogle af de absolut rigeste, er svært at se. Især når det kommer fra en rød regering, der i stor stil taber vælgere og tidligere har bedyret, at de aldrig kunne drømme om at røre ved SU’en. Vi har endnu til gode at finde ud af, om det er cafépenge, fjumreår eller andet godt, som regeringen vil spare to milliarder på i SU-reformen. Selv om der umiddelbart er bred politisk enighed om, at det nu er slut med de studerendes SU-svir, så kan Dansk Folkeparti dog som medlem af SU-forligskredsen sætte en stopper for regeringens spareplaner frem til næste folketingsvalg.
Regeringens hidtil bedste argument for at skære i støtten til de studerende er, at SU’en er en omvendt Robin Hood-ydelse, som primært går til rige og langsomme akademikerbørn, mens de fattigere faglærtes børn spurter igennem studierne eller slet ikke får nogen uddannelse.
Robin Hood-argumentet fremstår næsten som en dårlig joke set i lyset af gårsdagens udmelding fra uddannelsesministeren om, at det nu er de studerende, der skal betale for erhvervslivets skattelettelser.
",1.0,15. februar 2013,"Rationalet bag at tage fra de absolut fattigste og give skatte- og afgiftslettelser til et erhvervsliv, som aflønner nogle af de absolut rigeste, er svært at se. Især når det kommer fra en rød regering, der i stor stil taber vælgere og tidligere har bedyret, at de aldrig kunne drømme om at røre ved SU’en. Vi har endnu til gode at finde ud af, om det er cafépenge, fjumreår eller andet godt, som regeringen vil spare to milliarder på i SU-reformen. Selv om der umiddelbart er bred politisk enighed om, at det nu er slut med de studerendes SU-svir, så kan Dansk Folkeparti dog som medlem af SU-forligskredsen sætte en stopper for regeringens spareplaner frem til næste folketingsvalg."
7256,/debat/2013/06/bono-hjaelper-afrikanere-ved-stjaele-stemme,Bono hjælper ikke afrikanere ved at stjæle deres stemme,George Monbiot," 
	Det var slemt nok i 2005. Dengang sukrede Bono og Bob Geldof på G8-mødet i Skotland Tony Blair og George Bush Jr. ind i rosende ord, mens de stadig var dybt involveret i det slagtehus, de havde forvandlet Irak til. På et tidspunkt sad Geldof tilmed, i både overført og bogstavelig forstand, på Tony Blairs skød.

	Afrikanske aktivister beskyldte dem for at overdøve en kampagne for global retfærdighed med en kampagne for velgørenhed. Men denne gang er det endnu værre.

	Idet Storbritannien atter er vært for et G8-møde, er en kampagne finansieret af Bono, med hvilken Geldof samarbejder, tilsyneladende i færd med at hvidvaske G8’s politikker i Afrika.

	Bonos tvivlsomme alliancer

	Da USA var vært for sidste års G8-møde, blev The New Alliance for Food Security and Nutrition skudt i gang. Denne alliance presser afrikanske lande til at indgå aftaler, som tillader udenlandske virksomheder at overtage deres jord, patentere deres såsæd og monopolisere deres fødevaremarkeder.

	Ved systematisk at ignorere sine egne befolkningers modstand har seks afrikanske regeringer indgået aftaler med virksomheder som Monsanto, Cargill, Dupont, Syngenta, Nestlé og Unilever til gengæld for løfter om bistand fra Storbritannien og andre G8-nationer.

	En bred vifte af aktivister, både i Afrika og Europa, er rasende over denne New Alliance. Men ONE-kampagnen, medfinansieret af Bono, har taget alliancen i forsvar. En artikel, kampagnen offentliggjorde i sidste uge, var bemærkelsesværdig på flere måder: ved at sætte lighedstegn mellem de afrikanske ledere og befolkningernes interesser, ved at overdrive små afrikanske virksomheders rolle og mest af alt ved end ikke at nævne den uretfærdighed, der er grundstenen i New Alliance – markedsføringen af en ny bølge jordovertagelser. Min nysgerrighed var vakt.

	Det første, jeg fandt ud af, var, at Bono også har lovprist New Alliance i en tale kort før G8-mødet i USA. Det næste, jeg fandt ud af, var, at store dele af ONE-kampagnens finansiering kommer fra Bill og Melinda Gates Foundation, og at to herfra sidder i ONE’s bestyrelse. Fonden har arbejdet med agrobusinessgiganten Cargill og den bioteknologiske virksomhed Monsanto, hvor den også har store aktieposter.

	Til anklagerne om jordovertagelser i Afrika har Bill Gates svaret – stik imod de fortvivlende beviser og den massive modstand fra afrikanske bønder – at »mange af disse jordhandler er velgørende, og det ville være synd og skam, hvis de blev forhindret, blot fordi nogle vestlige grupper ser anderledes på det« (bemærk hvordan afrikanere selv konstant bliver skrevet ud af denne historie).

	»Humanitært dække«

	Den tredje ting, jeg fandt ud af, var, at der går en lang historie forud. I sin fantastiske bog The Frontman: Bono (in the Name of Power), som netop er udkommet i Storbritannien, fastholder den irske akademiker Harry Browne, at »Bono i snart tre årtier som offentlig person har (…) styrket elitens diskurser, fremført ineffektive løsninger, talt ned til de fattige og kysset røv på de rige og magtfulde«.

	Hans tilgang til Afrika er en »smart kombination af traditionel missions- og kommerciel kolonialisme, i hvilken den fattige verden eksisterer, som noget, den rige verden må fuldende«.

	Browne mener, at Bono er blevet »det globale teknokratis omsorgsfulde ansigt«, som uden nogen form for mandat har indtaget rollen som talsperson for Afrika og siden brugt den rolle til at tilbyde de vestlige ledere »humanitært dække«.

	Hans fremstilling af Vesten som Afrikas frelser uden diskussion af de ødelæggelser, G8-nationerne forvolder, har undergravet kampagner for retfærdighed og ansvarlighed og samtidig legitimeret det neoliberale projekt.

	Bono hævder at »repræsentere de fattigste og mest sårbare mennesker«. Men når jeg har talt med en bred vifte af aktivister fra både den fattige og rige verden i kølvandet på ONE-kampagnens artikel i sidste uge, har jeg hørt den samme klage gentaget igen og igen: Bono og hans lige har overtaget det politiske rum, som ellers kunne have været indtaget af de afrikanere, der bliver talt om. Fordi verdens ledere ser Bono som de fattiges repræsentant, bliver de fattige ikke inviteret til selv at tale.

	En fornøjelig bestyrelse

	ONE-kampagnen forekommer mig at være en type organisation, som John le Carré eller Robert Harris kunne have opfundet. Den hævder at arbejde på vegne af de ekstremt fattige. Men dens bestyrelse udgøres primært af mangemilliardærer, erhvervsaristokrater og amerikanske beslutningstagere. Bestyrelsesmedlemmerne tæller f.eks. Condoleezza Rice, tidligere sikkerhedsrådgiver og udenrigsminister for George W Bush. Hun ledsages af Larry Summer, der har været cheføkonom i Verdensbanken under organisationens mørkeste strukturelle tilpasningsdage, og som amerikansk finansminister var han med til at gennemføre den deregulering af Wall Street, vi alle har haft så stor fornøjelse af siden. Howard Buffett, der også har siddet i bestyrelsen for agrobusinessgiganten Archer Daniels Midland samt Coca-Cola og fødevarevirksomhederne ConAgra og Agro Tech, sidder der også.

	Blot to af bestyrelsens medlemmer er afrikanere. Den ene en mobilkonge, den anden Nigerias finansminister, som tidligere har været administrerende direktør for Verdensbanken. Kunne man ønske nogen bedre repræsentanter for de ekstremt fattige?

	Når en organisation konstant, som ONE gør, fortæller dig, at den er en ’græsrodskampagne’, kan du roligt regne med, at den ikke er det, der ligner. Med Bonos edderkoppespind af virksomheder og økonomiske interesser kommer det heller ikke som noget stort chok, at ONE ikke har global skatteretfærdighed på dagsordenen.

	En udbredt om end tvivlsom anekdote lyder, at Bono under en koncert i Glasgow begyndte at klappe langsomt i hænderne og sagde: »Hver gang jeg klapper, dør et barn i Afrika,« hvorpå en fra publikum råbte: »Så stop dog for helvede med at klappe.«

	Det er et godt råd, og jeg ville ønske, han fulgte det.

	 

George Monbiot er journalist, forfatter og aktivist

© The Guardian og Information Oversat af Nina Trige Andersen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,20. juni 2013,"	En udbredt om end tvivlsom anekdote lyder, at Bono under en koncert i Glasgow begyndte at klappe langsomt i hænderne og sagde: »Hver gang jeg klapper, dør et barn i Afrika,« hvorpå en fra publikum råbte: »Så stop dog for helvede med at klappe.«"
6597,/debat/2013/09/nye-kommunikationsformer-ny-overvaagning,"Nye kommunikationsformer, ny overvågning",Andreas Marklund," 
	Den globale overvågningsskandale, der har udviklet sig i kølvandet på den tidligere NSA-medarbejder Edward Snowdens afsløringer, har tilsyneladende fået et eget liv. Næsten hver uge vælter det frem med nye kompromitterende oplysninger. En af de seneste krøller på historien er, at NSA sammen med det britiske GCHQ har ’overbevist’ it-virksomheder om at indbygge ’bagdøre’ i deres sikkerhedssystemer. Formålet er vistnok at gøre det lettere for myndighederne at holde øje med krypteret datatrafik, eksempelvis ved banktransaktioner over nettet. Hvis oplysningerne er rigtige, synes efterretningstjenesterne altså bevidst at have undermineret sikkerheden for de enkelte internetbrugere – med det overordnede formål at beskytte de samme mennesker mod terrorisme og andre globale trusler.

	Dette overvågningens dilemma – som udfolder sig i krydsfeltet mellem samfundets sikkerhed og de borgerlige frihedsrettigheder – er unægteligt et af tidens store spørgsmål. Man spørger sig selv, om der overhovedet eksisterer et vestligt samfund, hvor staten ikke systematisk har forbrudt sig mod meddelelseshemmeligheden for at bekæmpe trusler af forskellig art.

	Mange henviser til terrorhandlingerne 11. september 2001 som afgørende for udviklingen af nutidens Big Brother-samfund. Og der er da heller ingen tvivl om, at terrorangrebet og den efterfølgende krig mod terror førte til en række kontroversielle initiativer på overvågningsområdet, blandt andet den såkaldte logningsbekendtgørelse.

	Men graver man lidt dybere i overvågningens historie, opdager man, at antiterrorlovene bygger på væsentligt ældre strukturer. NSA’s overvågning via bagdøre har f.eks. rødder i det første terrorangreb mod World Trade Center i 1993. Efter angrebet blev der udfærdiget en amerikansk lov, som gav sikkerhedsmyndighederne beføjelse til at forlange ’aflytningsvenlige’ produkter fra teleselskaberne.

	Og sådan kan man blive ved at skrue tiden tilbage helt til oldtidens romere. Hemmelig overvågning af samfundets kommunika-tion er en ældgammel magtteknik, sandsynligvis lige så gammel som den menneskelige civilisation. Faktisk eksisterer der en slags overvågningens grundsætning: Myndigheder bedriver til alle tider den overvågning, kommunikationsformerne giver dem mulighed for. Nye kommunikationsformer, ny overvågning. Sådan har det været altid, uanset om styreformen var demokrati eller enevælde.

	Solkongen som inspirator

	For Nordens vedkommende synes 1600- og 1700-tallet at være gennembrudstiden for den mere systematiske overvågning. Parallelt med etableringen af det statslige postvæsen udvikledes tekniker og rutiner for hemmelig brevåbning og postspionage. Det store forbillede var enevældens Frankrig. Her havde solkongen Ludvig XIV et velfungerende system af ’sorte kabinetter’: Hemmelige kontorer ved postvæsenets knudepunkter, hvor diskrete herrer fulgte med i alt under voksseglets illusoriske beskyttelse.

	I Danmark brugte Frederik IV postspionagen til at holde øje med svenske spioner og krigsfanger, men senere blev systemet også rettet mod dissidenter og fritænkere som norske nationalister og kritikere af den enevældige kongemagt. Et nyt kapitel tog sin begyndelse med fremvæksten af de moderne telekommunikationer i midten af 1800-tallet. Informationsstrømmene fik pludselig en fart og et omfang, som tidligere havde været utænkelig. Meddelelser, som før havde taget uger eller flere måneder at ekspedere med postrytter eller sejlskib, kunne nu nå sine modtagere på timer eller dage ved hjælp af den elektriske telegraf. Det skabte uro og en fornemmelse af sårbarhed blandt magthaverne. De oplevede, at magten over informationskanalerne var ved at glide fra de statslige kontrolorganer til brugerne selv – inklusive terrorister og systemkritikere. Spørgsmålet om ejerskabet til telekommunikationernes infrastruktur – kabler, ledninger og telegrafstationer – udviklede sig derfor til en varm kartoffel i det sene 1800-tals politiske magtkampe, globalt ligesom i de enkelte lande. Storbritannien var periodens kommunikationsteknologiske supermagt og brugte sin nøgleposition i de internationale telegrafnetværker til at holde øje med den information, som passerede gennem kablerne. Under Første Verdenskrig blev 30.000-50.000 telegrammer dagligt gransket af de britiske telegrafcensorer. Og hver dag var der cirka 4.000 telegrammer, som blev bedømt til at være suspekte og derfor blev gemt væk eller forsinket i nogle dage. At uskyldige meddelelser fra uskyldige borgere ind imellem blev opfanget af systemet, betragtedes som beklageligt, men uundgåeligt. Sjovt nok minder retorikken en del om den, man kan høre i vore dages debatter om NSA.

	Telefonhemmeligheden

	I Danmark blev der med Telefonloven i 1897 etableret en form for indirekte statsmonopol over telekommunikation. Hoveddelen af driften besørgedes stadig af private virksomheder som f.eks. Københavns Telefonaktieselskab (KTAS), men telefonselskaberne skulle søge tilladelse hos staten. Og et af de krav, som selskaberne skulle efterleve, handlede interessant nok om telegraf- og telefonhemmeligheden – noget som man kan se aftryk af i periodens telefonbøger.

	På mit skrivebord har jeg KTAS’ udgave fra 1901, hvor man på side 10 kan læse, at selskabets ansatte skulle »hemmeligholde for alle uvedkommende saavel Indholdet af Telefonsamtaler samt Navnene paa de gennem Telefonen samtalende Personer som Indholdet og Tilstedeværelsen af de til Besørgelse gennem Telefonledningerne indleverede Telegrammer samt Navnene paa Afsender og Modtager af Telegrammer«.

	Det, vi i dag kalder tele-, trafik- eller logningsdata, var altså omfattet af hemmeligholdelsespligten. Overtrædelser skulle indrapporteres direkte til indenrigsministeren, og udover afskedigelse risikerede de ansatte både bøder og fængselsstraf, hvis de »lyttede med«.

	Sådan var det også i 1800-tallet, hvor overvågningen for alvor begyndte at udvikles til et moralsk og politisk dilemma. Selv om overvågningen har et tidløst træk – og en logik, som tilsyneladende er immun mod den officielle styreform – blev den tydeligvis vanskeligere at legitimere offentligt, i takt med at de demokratiske forfatninger tog form.

	Borgerskabets hægen om den hjemlige privatsfære var en anden faktor, som bidrog til problematiseringen. Rigtignok var det først i 1953, at telegraf- og telefonhemmeligheden udtrykkeligt blev nævnt i Grundloven, men allerede Junigrundloven fra 1849 taler om »boligens ukrænkelighed« og beskyttelsen af private dokumenter. Hvorledes teleselskaber og myndigheder har respekteret disse rettigheder er empiriske spørgsmål, som Post & Tele Museum i øjeblikket er i gang med at kulegrave. Alting tyder på et afgørende skred i tiden omkring Første Verdenskrig. I 1909 blev der udfærdiget et fortroligt cirkulære om særlige samarbejdsformer mellem forsvar og telesektor under krig eller mobilisering. Bl.a. skulle militæret have ret til at kontrollere »indholdet af private telegrammer og telefonsamtaler«. Og da verdenskrig og krigsfrygt blev 1900-tallets skæbne, er det ikke overraskende, at undtagelser som disse kunne blive langlivede – og at de stadig kaster skygger over vor private kommunikation og myndighedernes håndtering af overvågningens dilemma.

Andreas Marklund er ph.d. og forskningskoordinator ved Post & Tele Museum
",6.0,25. september 2013,"	Den globale overvågningsskandale, der har udviklet sig i kølvandet på den tidligere NSA-medarbejder Edward Snowdens afsløringer, har tilsyneladende fået et eget liv. Næsten hver uge vælter det frem med nye kompromitterende oplysninger. En af de seneste krøller på historien er, at NSA sammen med det britiske GCHQ har ’overbevist’ it-virksomheder om at indbygge ’bagdøre’ i deres sikkerhedssystemer. Formålet er vistnok at gøre det lettere for myndighederne at holde øje med krypteret datatrafik, eksempelvis ved banktransaktioner over nettet. Hvis oplysningerne er rigtige, synes efterretningstjenesterne altså bevidst at have undermineret sikkerheden for de enkelte internetbrugere – med det overordnede formål at beskytte de samme mennesker mod terrorisme og andre globale trusler."
7425,/debat/2013/05/hvordan-goere-imod,Hvordan kunne de gøre det imod os?,George Blecher," 
	Det meste af politiets indsats omkring sidste måneds bombeaktion mod Bostons Marathon foregik efter et velkendt skema, deriblandt med foranstaltninger, som for bare to årtier siden ville have fået os til at gyse: Overvågningskameraer overalt, både institutionelle og private, registrerede vores mindste bevægelse.

	Politiet og de øvrige myndigheder viste sig på få minutter i stand til bogstaveligt talt at lukke hel en storby ned. Grelle huller i informationsstrømmen blev aldrig udfyldt, fordi nye meldinger hele tiden konkurrerede om medieplads og fjernede alle muligheder for nuance og detalje: Hvad med den tredje bombe? Hvorfor hørte vi aldrig mere til den yngre brors selvpåførte sår, da han gemte sig i båden?

	Terroristen som et menneske

	At sige at terrorhandlinger efterhånden lader os ligeglade eller keder os, indfanger ikke helt kompleksiteten i vores følelser. Fra mordet på Kennedy til 11. september og videre frem har tv-journalistikken udviklet en fast formular til dækning af nationale menneskejagter med ca. denne formel: talende hoveder, lynhurtige overgange, afbrudte interview og opdateringer, endeløse gentagelser af de samme filmoptagelser osv.

	Formularen er så velkendt, at det efterhånden føles vanedannende og vagt pornografisk. Vi sidder klinet til fjernsynet. Ikke kun fordi vi er interesserede, men fordi selve formularens vedvarende båndsløjfe gør os høje, giver os et adrenalinsus.

	Således også i sidste uge i Woolwich, hvor terroristen blev fanget på mobilkamera. En mand sølet til i blodet fra sit netop dræbte offer forklarer over for en tilfældig forbipasserende med kameratelefon motivet til sit grusomme angreb. Det ene mere rablende politiske budskab end det andet ryger ud af ham. Og så pludselig denne kejtede undskyldning til »de kvinder, der har skullet se på dette her.« Men den blodtilsølede mand er ikke vred over, at hans makabre ugerning er blevet filmet, han er tværtimod tilfreds.

	Det er en terroristpressekonference i det 21. århundrede, og den foregår en onsdag eftermiddag i Woolwich. Vi møder terroristen som et menneske. De, som kender den formodede gerningsmand, Michael Adebolajo, fortæller om en dreng med en typisk London-barndom: »en intelligent og sjov fyr, der spillede fodbold«.

	Amerikansk antiamerikaner?

	For mig var det mest interessante aspekt ved Boston Marathon-bomben netop den del, der trodsede formularen og slog ud i det, som den østrigske dramatiker Peter Handke engang kaldte »øjeblikket af ægte følelse« – den uventede strøm af om ikke sympati, så i al fald empati for Dzhokhar, den overlevende Tsarnaev-bror. Man havde ventet at finde et uhyre, og man fandt en dreng.

	Jeg skal ikke kunne sige, om dette aspekt er nået igennem i den europæiske mediedækning, men på sin egen stilfærdige måde var det bemærkelsesværdigt og uventet – og et reelt brud på formularen.

	Den første bølge af sympati kom fra Dzhokhars high school- og collegevenner, hvis varme ord om ham forekom helt ægte. De beskrev ham som en god ven, en social og udadvendt person, der deltog i alle deres aktiviteter. En ven brugte konsekvent ordet ’angiveligt’ som for at understrege, at han er uskyldig, indtil andet er bevist.

	Herefter citerede medierne Dzhokhars tweets, som var fulde af slang, coolness og humor, og offentligheden blev endnu mere forvirret: Hvordan kunne denne unge mand være så amerikansk og alligevel så antiamerikansk? Fotos af Dzhokhar fulgte. Han var jo bare en stor dreng! Han lignede en på 12, ikke en på 19! Alle kendte nogen som ham – en sød fyr med en attitude, der røg hash, fjollede rundt og kunne være charmerende nok til at bringe tårerne frem i øjnene på både piger og drenge.

	Da menneskejagten begyndte for alvor, kom der endnu en bølge af sympati. En klassisk amerikansk myte udspillede sig foran vores øjne – den enlige flygtning/cowboy, der jages af lovens lange arm. Løkken strammes om hans hals for hver time, der går. Som historien udviklede sig og dens fokus forskød sig til den urolige storebror Tamerlane og hans vrede mor, vandt Dzhokhar os igen over på sin side: Af mange blev han nu set som et uskyldigt offer for familiens pres.

	Var det ikke, som om mange af os inderst inde ønskede, at han aldrig havde ment det for alvor, og var hans sønlige loyalitet på sin vis ikke beundringsværdig?

	Loyal over for hvem?

	Om ikke andet kaster hændelsen lys over et sentimentalt anstrøg i den amerikanske nationalkarakter, som europæerne kan finde naiv eller rørende, alt efter hvilken indstilling de har til USA.

	Handlinger som Dzhokhar Tsarnaevs fører til stor forvirring blandt amerikanere. Han passede jo ind, han blev jo ’en af os’. Fra sin skolegang på high school til sin iPhone og tweets fulgte han et mønster, der så ud til at have sat ham på den ideelle amerikanske Tom Sawyer-rute – den rebelske knægt, der ender med at blive en af samfundets støttepiller. Så hvordan kunne han forråde os? Hvordan kunne han være så illoyal?

	Hvad vi virkelig lærte af Boston Marathon-bombningen og drabet i Woolwich, var, at flere gamle loyalitetsbånd kværnede rundt i hovedet på de unge mænd, og at de rørte ham på et plan, der muligvis stikker langt dybere ned end der, hvor både iPhones og tweets kan nå. I Amerika, hvis borgere ofte nægter at se i øjnene, at de er led i en kæde, der går tilbage til forhistorien, viste denne tragiske begivenhed, at Dzhokhar uundgåeligt var forbundet til sin familie og til sin klan. Og at uanset hvor meget vi gerne vil tro noget andet, har det altid været en fiktion at tro, at man kan blive helt amerikansk.

George Blecher er amerikansk forfatter

© George Blecher og Information

Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,28. maj 2013,© George Blecher og Information
9791,/debat/2012/06/laeserbreve-14,Læserbreve,Informations Webredaktion," Følg reglerne, Ryanair
Ole Christensen, MEP (S)
Europa-Parlamentet vedtog i april en række regler, som blandt andet er målrettet flyselskaber, der forsøger at minimere omkostningerne til social sikring. Tidligere har et flyselskab i eksempelvis Irland, som også flyver til og fra andre lande, kunnet registrere sine ansatte i det land, som var billigst i forhold til social sikring.
Det er slut nu. Nu skal man vælge den base, hvor personalet bor og begynder og slutter deres arbejdsdag. Reglerne betyder øgede udgifter for Ryanair. Men ifølge et opslag på selskabets interne hjemmeside vil selskabet trække de forhøjede sikringsbidrag fra de ansattes løn. Der er tale om et beløb på op til 80.000 kroner om året.
Det kan jo ikke nytte, at vi laver nogle regler, som skal beskytte folk, og Ryaniars direktør Michael O’Leary så tilsyneladende vil lave sine egne regler. Det, synes jeg, er helt uhørt. Derfor har jeg henvendt mig personligt til Kommissionen for at høre deres reaktion på sagen.
Bankerne må selv betale
Jens Joel, europaordfører (S)
Krisen har kostet de europæiske skatteydere ufattelige summer, fordi staterne skulle redde bankerne efter år med uansvarlige spekulationer. Den situation må vi ikke komme ud i igen. Derfor er det positivt, at der er europæiske initiativer undervejs, der vil sikre, at bankerne i fremtiden selv må samle regningen op, hvis de handler uansvarligt.
For det første har Kommissionen krævet, at bankerne opretter nationale bankredningsfonde, således at finansverdenen kan redde sig selv fra fallit.
For det andet vedtog et enigt ministerråd, at bankerne i Europa fra næste år skal have næsten dobbelt så mange likvider i reserve – altså, at de i højere grad skal være i stand til at dække de tab, de måtte lide, når de løber en risiko.
De to forslag vil sikre, at bankerne fremadrettet kan redde sig selv og hinanden.
Det er ikke rimeligt, hvis det endnu engang skal være de europæiske skatteborgere, der skal holde for, når bankerne handler uansvarligt.
Vi er forfulgt
Mehdi Ghashghaeizadeh, talsmand, afviste iranere, Sandholm Lejren
I Informations omtale 4. juni af Zenia Stampes besøg hos de sultestrejkende afviste iranske asylansøgere ved Center Sandholm fremgår det, at de strejkende mente, at de havde ret til asyl, fordi de har været i Danmark i så mange år.
Det er en misforståelse. Vi mener, at vi har ret til asyl, fordi vi er forfulgt af det iranske regime og derfor ikke tør vende hjem. Vi opfordrer hermed alle til at besøge os i vores telt ved Sandholm og høre vores historier.
LA hjælper også i bunden
Simon Emil Ammitzbøll, politisk ordfører (LA)
Liberal Alliances eneste svar på Danmarks økonomiske udfordringer er at give de rige flere penge, skriver Allan Nørgaard Andersen i Information 8. juni. Hvordan han er kommet frem til den konklusion, er mig komplet ubegribeligt.
Man skal ikke bruge mere end to minutter på Liberal Alliances hjemmeside, før man ser, at vi vil sænke skatten både i toppen og bunden, styrke konkurrenceevnen, skære den offentlige sektors bureaukratiske fedt væk og rydde ud i ubrugelige erhvervsstøtteordninger.
Det er rigtigt, at vi vil sænke marginalskatten, og det vil give de rigeste flere penge mellem hænderne, men det er sådan set bare en – ganske rimelig – sideeffekt.
Det egentlige formål med at sænke skatten er at gøre Danmark konkurrencedygtig igen og give alle danskere muligheden for at beholde broderparten af deres egne penge selv.
Sammenligner man de forskellige partiers politik, er det Liberal Alliances, som vil give de lavest lønnede flest penge i hånden.
SF er ikke visuel ’skiffy’
Ellen Miriam Pedersen, Valby
Når besøgende fra medierne tror, at science fiction (sf) kun vedrører visuelle medier og bliver konfronteret med sf som litterær metode, skrider vinklen nemt.
Det forekommer dog ufatteligt, at Katrine Hornstrup Yde til Fantasticon i Vanløse Kulturhus (6. juni) har interviewet forfatteren, oversætteren og lingvisten Stig W. Jørgensen og ikke har hørt, at science fiction som litterær metode på dansk forkortes sf. Science Fiction Cirklen, et af landets hastigst voksende forlag, var også til stede.
Betegnelsen sci-fi hører til i et univers, hvor alt handler om at fremvise fine maskiner og demonstrere, hvilken lykke for menneskeheden de i deres godhjertethed kan frembringe.
Når walisiske Jo Waltons roman Among Others med sin intertekstualitet og mange genrereferencer er fundet værdig til de amerikansk sf-forfatteres kollegiale pris, Nebulaen, er den sf, ikke ’skiffy’, som den lavere fællesnævner betegnes.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,12. juni 2012,"Det er en misforståelse. Vi mener, at vi har ret til asyl, fordi vi er forfulgt af det iranske regime og derfor ikke tør vende hjem. Vi opfordrer hermed alle til at besøge os i vores telt ved Sandholm og høre vores historier."
9856,/debat/2012/06/politikerne-brandslukker-systemkritikken-udebliver,"Politikerne brandslukker, systemkritikken udebliver",Preben Wilhjelm," Vi står i en meget alvorlig økonomisk situation, som vi har overtaget fra den tidligere regering med dens uansvarlige økonomiske politik og dens ufinansierede skattelettelser, lyder det fra Helle Thorning igen og igen. Det er ikke alene noget forfærdeligt vrøvl. Det er direkte fordummende, fordi det blokerer for indsigt i, hvordan vi egentlig er havnet i suppedasen.
VKO-flertallet gav skattelettelser, javel. På det tidspunkt så det lyst ud. S og SF glemmer bekvemt, at de også ville spendere, blot på en anden (og i mine øjne fornuftigere) måde. Men det er ikke et spørgsmål om ansvarlighed eller uansvarlighed, det er et spørgsmål om politisk uenighed.
Og hvad der er langt vigtigere: De nok så omtalte ’ufinansierede skattelettelser’ og oppositionens alternative forslag var for pebernødder at regne i forhold til den forringelse af statsfinanserne, som fandt sted. På kun fire år gik vi fra et overskud på 80 milliarder kroner til et underskud på 100 milliarder kroner. Og denne ændring fandt vel at mærke sted uden skygge af grundlag i nogen politisk beslutning.
Det var ikke den offentlige sektor, der løb løbsk. Men det er den, der må holde for. Sagt uden moraliseren; det ligger i selve systemet. Når den private sektor ikke kan tjene tilstrækkeligt på arbejdskraften, overlades forsørgelsesproblemet til det offentlige.
At den private sektor nedlægger 200.000 arbejdspladser, er den umiddelbare årsag til den drastiske forringelse af statsfinanserne. Men også kun den umiddelbare årsag. Virksomhederne reagerer jo kun på markedsvilkårene, præcis som systemet forudsætter.
Som en mønt på højkant
Som bekendt blev krisen denne gang, både i USA og Europa (i særlig grad Danmark), startet af ’boligboblen’. Enhver kan nu se, at bankerne var for optimistiske. Men spørgsmålet er, hvordan en sådan trods alt begrænset fejlkalkulation i den vestlige bolig- og byggesektor kan føre til en lavine, som hurtigt omfatter det meste af kloden, ikke kun byggesektoren men alle sektorer, får hele finanssektoren til at vakle, kræver astronomiske hjælpepakker fra stater, som i forvejen har fået bunden slået ud af budgettet, smider millioner og atter millioner ud i arbejdsløshed og forringer de velfærdsordninger, som skulle rette lidt op på misforholdet mellem rig og fattig.
Svaret er, at det grundlæggende økonomiske styringsinstrument, markedsmekanismen, automatisk fører til, at selv mindre ubalancer bliver selvforstærkende. Kapitalismen, med markedsmekanismen som styringsinstrument, er hvad der i fysikken kaldes et metastabilt system, hvor den mindste ubalance er selvforstærkende. Som en mønt på højkant.
Vi kunne ikke drømme om at producere en elkedel, som ikke slukker af sig selv, før vandet er kogt af og køkkenet sat i brand. Vi producerer ikke biler, som ikke retter op af sig selv efter et sving. Vi indbygger ’dødemandsknapper’ i skibe og tog og maskiner, ja sågar i motorsave og hæksakse for at hindre ulykker. Når vi bygger vindmøller, sørger vi for, at rotorbladene automatisk justeres, så møllen ikke løber løbsk, hvis vinden bliver for kraftig.
Men når det gælder styringen af hele samfundsøkonomien, har vi overladt den til en mekanisme, som forstærker selv mindre ubalancer til alvorlige kriser.
Intet opgør i sigte
Et opgør med selve styringsmekanismen er ikke let at få øje på. Socialdemokraterne har med tilslutning til Finanspagten forladt Keynes til fordel for Friedmans neoliberalisme, socialisterne har med kravet om vækstpakker suspenderet Marx til fordel for Keynes, og kritikken fra Occupy-bevægelsen og anfægtede liberalister retter sig mere moralsk end analytisk mod bankernes og finanskapitalens grådighed.
Sidstnævnte kan højst være et afsæt for en egentlig systemkritik, eftersom grådigheden er selve drivkraften i det system, vi i denne del af verden bekender os til. Hvad havde man tænkt sig skulle være styrende for kapitalens dispositioner om ikke grådigheden?
Såvel blå som såkaldt røde politikere i alle kriseramte lande har accepteret den gidselfunktion, de er anbragt i af finanskonsortier, der er blevet så store, at man ikke tør lade dem gå ned, som de ellers skulle ifølge deres egen bekendelse til markedsmekanismen.
Særlig absurd bliver det, at man redder finanssektoren angiveligt for at sikre, at der fortsat kan ydes lån til erhvervsvirksomhed (læs: beskæftigelse) samtidig med, at man fratager den tilskyndelsen til at yde sådanne lån ved at tilbyde dem et langt sikrere alternativ, nemlig de statsobligationer, som de selv har nødvendiggjort udstedelsen af. Det burde ikke komme bag på nogen, at det netop er, hvad hjælpen til bankerne i vid udstrækning er brugt til.
Hårdere end Kartoffelkuren
Finanspagten fremstilles som en sikring mod gentagelse. Allerede størrelsesforholdene vidner om, at det er en illusion. Pagten forpligter til at holde statens budgetunderskud på under 0,5 pct. af BNP, dog kortvarigt i ikke særlig veldefinerede krisesituationer op til 3 pct. af BNP. Det skulle tvinge regeringerne til ’økonomisk ansvarlighed’. Hvordan skulle dét kunne praktiseres, når langt større skred i budgetterne fremkaldes af dispositioner, som politikerne overhovedet ikke har haft nogen indflydelse på? I Danmark, som er mindre ramt end de fleste eurolande, raslede bundtallet på statsbudgettet som før nævnt fra plus 80 til minus 100 milliarder kroner på mindre end fire år. Dette skred på 180 milliarder kroner svarer med runde tal til 10 pct. af BNP eller mere end 20 pct. af statsbudgettet! At korrigere for udsving af den størrelsesorden er en nedskæringsopgave, som vi aldrig har set magen til her i landet. Den er otte-ti gange større end Kartoffelkuren i 1986, den skrappeste finanspolitiske stramning i nyere tid.
Finanspagten er en ufrivillig demonstration af, at vores politiske demokrati er begrænset til at beslutte, hvordan vi skal bringe samfundet ud af den suppedas, som nogle ansvarsløse kapitalinteresser og en blind markedsmekanisme har bragt os i. Men den er et skrivebordsprodukt, som ikke vil kunne efterleves i praksis. I øvrigt indeholder den ikke elementer, der bidrager til at forhindre den næste krise. For den piller ikke ved de mekanismer, som er bestemmende for en krises opståen og udvikling.
På kollisionskurs
På det seneste har den erkendelse bredt sig, at den blinde budgetdisciplin, som Finanspagten er udtryk for, snarere forstærker end mindsker krisen. Erkendelsen er nok mere hjulpet på vej af den sociale uro i Grækenland, som foreløbigt breder sig til Spanien og Italien. En uro, som har givet vind i sejlene, især til højrepopulistiske eller ligefrem fascistiske bevægelser, som vi så i kølvandet også på krisen i 1930’erne. Et skræmmende perspektiv.Det har givet anledning til krav om, at Finanspagten skal revideres eller suppleres af en vækstpakke. Det ser i øjeblikket ud til, at det første ikke er politisk muligt, således at løsningen eller kompromisset kun kan blive en supplerende vækstpakke eller kickstart.
Ingen skal forvente, at en kollektiv brøler som Finanspagten nogensinde vil blive indrømmet. Men det er nødvendigt at fastslå, at Finanspagten og en vækstpakke er i direkte modstrid med hinanden. Finanspagten er en klar forpligtelse til ikke at søge økonomiske kriser modereret ved hjælp af vækstpakker eller lignende.
Enten må Finanspagten suspenderes, eller også bliver ’vækstpakken’ blot nogle uforpligtende tilkendegivelser. Den eneste måde, hvorpå de to ting kan undgå at kollidere, er ved betragtelige forøgelser af staternes indtægter. Det har vi til gode at se.
 
Preben Wilhjelm er forhenværende MF (VS)
Kronikken er et lille uddrag af en bredere analyse, som kan læses som pdf-fil herunder.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",46.0,2. juni 2012,"Men når det gælder styringen af hele samfundsøkonomien, har vi overladt den til en mekanisme, som forstærker selv mindre ubalancer til alvorlige kriser."
3162,/debat/2015/02/uden-somaliere-aldrig-gaaet,Uden somaliere var det aldrig gået,Knud Vilby," Der er voldsomt politisk fokus på indsatser, der kan hindre radikalisering af unge i det danske samfund, og det er fint. Men et fokus på, hvad samfundet vil hindre, kan let blive lidt snævert. Det er mindst lige så vigtigt at se de positive muligheder og potentialer, der er, både for det danske samfund og for mennesker med en anden etnisk baggrund. Potentialet er ikke kun dansk, det er også internationalt og af betydning for dansk økonomi i fremtiden.
For fem år siden var jeg en af medstifterne af FairFishing, Somaliland, der i dag beskæftiger 25 somalilændere i havnebyen Berbera i Somaliland, og som har været med til at sikre langt større fiskefangster og bedre indtjening for Somalilands endnu alt for få fiskere. Samarbejdet fortsætter nu med forbedring af fiskernes udstyr og træning. Der er en næsten overvældende interesse fra Somalilands regering og fra internationale organisationer i Somaliland, fordi tilgangen er uhyre praktisk og både jord- og havnær. Det er man ikke vant til fra internationale organisationers side.
Ildsjæle med indsigt
Uden ildsjæle var det ikke gået. Og det var ikke gået, hvis der ikke havde været danskere med somalisk baggrund blandt ildsjælene. Somaliere har et blakket ry i Danmark, og ikke alle klarer sig godt. Men fra begyndelsen har FairFishing haft et tæt samarbejde med repræsentanter for den somaliske diaspora i Danmark. Der er holdt dialog- og informationsmøder, og det har været afgørende, at vi fra begyndelsen har haft veluddannede, kompetente, unge somaliere i FairFishings bestyrelse. De har kunnet fjerne sproglige og kulturelle barrierer i Somaliland, og de har været brobyggere, når vores tilgang skulle gøres forståelig i en somalisk sammenhæng – både på havnen, over for lokale myndigheder, over for lokale medier og i kontakten til andre med somalisk baggrund herhjemme. Mahad F. Aden og Said Hussein har i høj grad været virksomme bestyrelsesmedlemmer i den lille organisation, der bygger på et meget højt niveau af frivillighed. FairFishing har haft brug for deres danske uddannelser som henholdsvis revisor og bachelor i offentlig administration, men i meget høj grad også for deres somaliske tilgang og indsigt. Den ene er tillige generalsekretær i Somali Diaspora Organisation i Danmark og har derfor en særlig tilgang til somalierne i Danmark.
For os andre har somaliskdanskerne været øjenåbnere i forhold til at se potentialer og muligheder i den somaliske gruppe i Danmark. Det er rigtigt, at der er mange somaliere på overførselsindkomst, men der er også styrker og muligheder, og der bliver flere, som tiden går. Som bekendt bliver mennesker stærkere af at bruge deres styrker.
Se mulighederne
Somaliland har et fantastisk potentiale som fiskerination. FairFishing er en ren non-profit-organisation finansieret af fonde og privatpersoner. Men på sigt er der muligheder for kommercielt samarbejde med danske virksomheder. Det ’nye Somaliland’ og dets ledere er præget af mennesker, der har fået uddannelse og mange kompetencer i Europa og/eller Nordamerika. De er kommet hjem for at deltage i opbygningen. Et langsigtet kommercielt samarbejde forudsætter kontakter, forståelse og involvering af somaliskdanskere i Danmark.
Somalia er kendt som en skrøbelig stat, og udfordringerne er mange. Men der er muligheder. Andre steder – som jeg ved mindre om – er det nok endnu lettere. Jeg ved, at danske firmaer med interesse i det tyrkiske marked er på jagt efter veluddannede tyrkiskdanskere, men også at mange fra denne gruppe smutter til Tyrkiet og finder jobbene selv, hvis ikke de danske firmaer er hurtige nok.
Jeg ved også, at veluddannede arabiskdanskere er i højt kurs, når danske virksomheder vil eksportere til et arabisk marked.
Lige nu modtager Danmark og andre europæiske lande store grupper af syriske flygtninge både med arabisk og kurdisk baggrund. Mange af dem er veluddannede. Hvis man kan se ud over de øjeblikkelige udfordringer, kan man se en fremtidig konkurrence mellem europæiske nationer om at udnytte de nye muligheder for at få en styrket placering på det mellemøstlige marked.
Det handler ikke kun om, hvad vi vil hindre grupper med en anden etnisk baggrund i at gøre. Det handler i høj grad om det positive alternativ, om hvad vi gerne vil have, de er med til at gøre, både for sig selv og for det danske samfund.
Knud Vilby er medstifter af FairFishing, Somaliland
",0.0,13. februar 2015,"Uden ildsjæle var det ikke gået. Og det var ikke gået, hvis der ikke havde været danskere med somalisk baggrund blandt ildsjælene. Somaliere har et blakket ry i Danmark, og ikke alle klarer sig godt. Men fra begyndelsen har FairFishing haft et tæt samarbejde med repræsentanter for den somaliske diaspora i Danmark. Der er holdt dialog- og informationsmøder, og det har været afgørende, at vi fra begyndelsen har haft veluddannede, kompetente, unge somaliere i FairFishings bestyrelse. De har kunnet fjerne sproglige og kulturelle barrierer i Somaliland, og de har været brobyggere, når vores tilgang skulle gøres forståelig i en somalisk sammenhæng – både på havnen, over for lokale myndigheder, over for lokale medier og i kontakten til andre med somalisk baggrund herhjemme. Mahad F. Aden og Said Hussein har i høj grad været virksomme bestyrelsesmedlemmer i den lille organisation, der bygger på et meget højt niveau af frivillighed. FairFishing har haft brug for deres danske uddannelser som henholdsvis revisor og bachelor i offentlig administration, men i meget høj grad også for deres somaliske tilgang og indsigt. Den ene er tillige generalsekretær i Somali Diaspora Organisation i Danmark og har derfor en særlig tilgang til somalierne i Danmark."
4688,/debat/2014/07/stuerene,De stuerene,,"  
Michael Kongstad Nielsen, Information.dk
Nu kan alle jo ikke være akademikere eller businessmen med egen hjemmebørs, fede F1-lån og en Audi i garagen ved siden af mors mini-Fiat. Nej, der er stadig mange almindelige danskere helt nede på jorden – med et lille kontorassistentjob, en almen treværelses bolig, og hvor manden træner de lokale drenge i fodbold.
Det er folk, der i den grad føler sig overset af det etablerede Danmark, som ikke beundrer EU for noget, og som ikke kan forstå, at de rige og smarte skal foran i køen og have de bedste tilbud om alt – fra sundhed til skattefradrag. En del af dem går helt sikkert og pusler med tanken om at stemme på DF ved næste valg.
Niels Engelsted, Information.dk
Socialdemokraterne og Dansk Folkeparti har meget til fælles –Dansk Folkeparti er i virkeligheden et unaturligt valg af støtteparti for Venstre – og det er også en hæmsko for Dansk Folkepartis videre udvikling.
Mon ikke de intelligente folk i partiet indser det og kaster partiets ideologiske børnesygdomme af sig, så de nye muligheder kan udnyttes, inden de går til spilde? Og mon ikke smarte folk i Socialdemokraterne ligeledes kender deres besøgelsestid og begynder et frieri, mens Kristian Thulesen Dahl (DF) stadig er til at købe for en finansministerpost og en håndfuld mindre ministerier?
Helene Nørgaard Knudsen, Information.dk
Hvis jeg skal være helt ærlig, så er det perfekte parti for mig en blanding af Enhedslisten og Liberal Alliance – og desværre er DF nok det eneste parti, der rent faktisk har en balance mellem erhverv og helt almindelige menneskers bekymringer. Det er også grunden til, at DF er blevet så populært den seneste tid.
Men er de er stuerene? Man kan godt stinke af gylde, selv om man ligner en million – og i tv er der som bekendt intet, der lugter.
Ernst Petersen, Information.dk
DF’s fremtid er svær at vurdere. For vinder de næste valg, har de måske chancen for at blive et kommende regeringsparti. Det kræver formentlig bare, at flertallet bag den nuværende regering forsvinder, og at DF bliver større end Venstre.
Sker det, så vil DF helt givet overveje, om de stadig kan være tilfredse med kun at være støtteparti til Lars Løkke Rasmussen (V), som de jo egentlig kun ønsker at samarbejde med vedrørende udlændingepolitikken.
En socialdemokratisk regering kan de naturligvis heller ikke støtte. Så hvorfor ikke gå efter regeringsmagten og foreslå Kristian Thulesen Dahl (DF) som forhandlingsleder? Vil en sådan taktik kunne lykkes, hvis valgresultatet bliver som beskrevet? De fleste vil sikkert umiddelbart sige nej. Men hvilke alternativer vil der ellers være?
Hverken Socialdemokraterne eller Venstre ville have noget flertal, medmindre de samarbejder og går i regering sammen – hvilket jeg ikke kan forestille mig, da begge partier formentlig vil kræve statsministerposten.
Det afgørende i en sådan situation bliver så, om Socialdemokraterne vælger at støtte DF eller Venstre – og hvem SF og Enhedslisten peger på. Jeg kan dog næsten ikke forestille mig, at hverken Socialdemokraterne, SF eller Enhedslisten foretrækker Lars Løkke Rasmussens økonomiske politik frem for Kristian Thulesen Dahls blødere økonomiske linje. Derfor burde DF faktisk have en reel chance for at erobre regeringsmagten efter næste valg. Sker det, vil partiet dog sikkert føle sig nødsaget til fortsat at være tilbageholdende på udlændingeområdet og koncentrere sig mest om den økonomiske politik.
Jan Hansen, Information.dk
Den første forudsætning for, at Socialdemokraterne kan begynde at tilbageerobre deres tidligere vælgere fra Dansk Folkeparti, er, at de skal frigøre deres læber fra det radikales bagdel.
Så længe Socialdemokratiets gøren og laden afgrænses af – eller bestemmes af – de radikales politisk korrekte stræben efter fri indvandring – og ikke mindst deres bekvemme naivitet og ligegyldighed over for de mange problemer, en sådan udlændingepolitik medfører – lige så længe vil DF, der netop addresserer de pågældende problemer, score socialdemokratiske vælgere - valg for valg for valg.
Peter Hansen, Information.dk
Det er meget sjovt, at DF alligevel konsistent holder fast i tankegodset fra Fremskridtspartiet, der som bekendt havde et valgslogan engang, der hed »Sæt tæring efter næring«. At mange faglærte og ufaglærte bakker op om partiet, kan man derfor ikke undre sig over, for det er simpelthen ikke lykkedes Socialdemokraterne i tide at udfolde, hvad arbejdervælgerne får ud af det udfoldede velfærdssamfund: Sikkerhed, indflydelse og beslaglæggelse af større dele af profitten til almenvellets opretholdelse. Og desværre har Socialdemokraterne taget konsekvensen, hvormed de har indledt kursen mod marginalisering.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,8. juli 2014,"Mon ikke de intelligente folk i partiet indser det og kaster partiets ideologiske børnesygdomme af sig, så de nye muligheder kan udnyttes, inden de går til spilde? Og mon ikke smarte folk i Socialdemokraterne ligeledes kender deres besøgelsestid og begynder et frieri, mens Kristian Thulesen Dahl (DF) stadig er til at købe for en finansministerpost og en håndfuld mindre ministerier?"
6104,/debat/2013/12/muslimske-kvinder-tvangsgift-faetre,Muslimske kvinder bliver da tvangsgift med deres fætre,Deniz Serinci," 
	Når muslimske kvinder finder vej til danske avisspalter, optræder de stort set altid i negative historier.

	Det viser en undersøgelse af ca. 1.600 journalistiske artikler fra BT, Ekstra Bladet, Jyllands-Posten, Politiken, Berlingske og Information fra 1999 til 2013, som jeg lavede i forbindelse med mit speciale på Syddansk Universitet.

	Aviserne skriver primært om kvinderne i forbindelse med tvangsægteskaber, æresdrab, social kontrol og genopdragelsesrejser. Vi hører meget sjældent om almindelige muslimer eller om muslimske kvinder med en velfungerende hverdag.

	Og selv, hvis medierne endelig skriver om ikkeundertrykte muslimske kvinder, sker det på en stereotyp måde. Et eksempel er en historie om den første indvandrer i Folketinget, Lone Yalcinkaya, som BT skrev i august 2000 under overskriften »Jeg er en almindelig grådansker«. Her lyder beskrivelsen af Yalcinkayas hjem:

	»I stuen i lejligheden i Søborg hænger en van Gogh-plakat og tegninger af Mickey Mouse. Her er hverken bedetæpper eller arabiske korancitater som i så mange nydanske hjem. Hun ejer ikke et traditionelt tyrkisk slør. ’Jeg er muslim, som de fleste danskere er kristne,’ siger hun. Af hensyn til sine forældre vil hun ikke afsløre, hvilke islamiske påbud hun kan finde på at overtræde … «

	Man får det indtryk, at journalistens nærmest undrer sig over, at en muslimsk kvinde kan være politiker, gå uden slør, leve uden korancitater på væggene og være kulturmuslim.

	Stærk og usædvanlig

	Jyllands-Posten fortsætter stilen:

	»Fra stuen kribler kvinderne febrilsk hovedtørklæderne anstændigt på, da de hører, at to mænd fra Morgenavisen Jyllands-Posten står i entreen ... Kvinderne smiler og giver gerne hånd til goddag trods deres tydelige muslimske identitet.« (»Eman har køkkentjansen«, Jyllands-Posten, den 21. november 2009).

	Man sidder tilbage med det indtryk, at ’de’ normalt ikke giver hånd, fordi de er muslimer, men at der trods alt er undtagelser her.

	Og i artiklen »Tanken bag tørklædet« (Jyllands-Posten, den 25. maj 2008) laver journalisten mellemrubrikken ’Moderne og muslim’. Læseren efterlades med et indtryk af, at det er exceptionelt, hvis man både kan være muslim og moderne på samme tid. Der ligger implicit, at så må de øvrige muslimer være umoderne.

	Lignende eksempler findes hos Information:

	»Türkan Isik er en selvstændig og stærk mor ... I 1993 blev Türkan gift. Og hverken med en fætter eller onkel. Derimod en ung mand, som hun holdt af.« (»Türkan tier ikke«, Information, 29. november 2004).

	Man sidder tilbage med det indtryk, at ’de’ normalt gifter sig inden for slægten. Türkan Isik er en undtagelse.

	Billedet går igen i artiklen »Lige nu er kærligheden til medicinstudiet størst« fra Politiken (den 12. marts 2010):

	»De (tre muslimske kvindelige medicinstuderende, red.) er tillidsfulde. De har ikke journalistparanoia, de er ikke bange for, at nogen fra indvandrermiljøet skal blive vrede over det, de siger.«

	Artiklerne tegner dermed et billede af kvinderne som undtagelser. Som læser sidder man tilbage med et indtryk af, at flertallet af muslimske kvinder er traditionelle og undertrykte.

	Medierne ender med andre ord med at bekræfte en række negative stereotype forestillinger om muslimske kvinder, selv når de bringer historier, som taler varmt og rosende om hovedpersonen.

	Glemmer kildekritikken

	Et andet problem i mediernes omtale af muslimske kvinder er, at journalisterne hverken forholder sig kritisk til kilder eller fakta. Dermed bryder de med bud nummer et i enhver journalistisk lærebog.

	Et eksempel er artiklen »Kvinder selv ude om voldtægt«, som blev bragt i BT. Den handler om, at et muslimsk overhoved, mufti Shahid Mehdi, udtaler, at kvinder uden tørklæde selv er ude om det, hvis de bliver voldtaget.

	Ifølge artiklen er mufti »den højeste position, man kan opnå inden for islam, og derfor lytter muslimer, når Mehdi åbner munden«. Mehdi er endvidere »en af de øverste religiøse ledere i det muslimske miljø i København« ifølge BT. Derudover får vi oplyst, at han giver koranundervisning i tre moskeer i København.

	Som læser står man efter BT’s artikel tilbage med et indtryk af, at Mehdi er en yderst indflydelsesrig, muslimsk lærd, og at han virkelig har magt over muslimerne i Danmark. Det ser sort ud for de muslimske kvinder, når en af de øverste religiøse ledere i det muslimske miljø i København har sådan et kvindesyn.

	Det er dog bemærkelsesværdigt, at en søgning på hans navn i avisdatabasen Infomedia ikke viser noget om ham – ud over artiklerne i forbindelse med hans udtalelser om kvinder uden tørklæde. Hvis han er en så højtstående person i det muslimske miljø i Danmark, hvorfor har ingen journalister så nævnt ham før? Infomedia indsamler trods alt indhold fra samtlige landsdækkende aviser.

	En måned efter Mehdis udtalelser kan BT afsløre, at muftien slet ikke er mufti. I samme artikel kommer det frem, at der slet ikke findes muftier i Danmark, og at Kirkeministeriet oplyser, at Mehdi end ikke er blandt de 23 godkendte imamer i Danmark.

	Ved ukritisk at videregive Mehdis udtalelser og fremstille ham som »en af de øverste religiøse ledere i det muslimske miljø i København« uden at have undersøgt sagen, giver avisen læseren et forkert indtryk, og sagen bidrager til fordomme om muslimer.

	Journalisten kunne let have fundet frem til Mehdis sande status i det muslimske miljø ved for eksempel at ringe lidt rundt til danske muslimer for at spørge til deres mening om Mehdis udtalelse. Havde han gjort det, havde han opdaget, at manden hverken er mufti, imam eller kendt i de muslimske miljøer og dermed formentlig ikke taler på vegne af særlig mange. Men ved at skrive, at Mehdi underviser i tre moskeer i København, at han har »den højeste position«, og derfor lytter muslimer, »når Mehdi åbner munden«, giver BT læseren et indtryk af, at Danmarks muslimer alle er religiøse og blindt følger deres overhoved fra moskeen. Men ifølge en undersøgelse, som Jyllands-Posten bragte en artikel om lige efter Mehdis udtalelse, er det imidlertid kun 10.000 muslimer, svarende til 5,5 procent af Danmarks muslimer, som kommer til fredagsbønnen i moskeerne (Jyllands-Posten, 5. december 2004).

	Almindelig samfundsborger

	At der findes kvindeundertrykkelse blandt visse segmenter af de danske muslimer, kan ikke benægtes. I undersøgelsen Ung i 2011, hvori 3.000 unge indvandrere og efterkommere af indvandrere mellem 15 og 20 år deltog, angiver ni ud af 10 nydanske piger, at de er underkastet social kontrol, hvad angår parforhold, seksualitet og køn.

	Den kendsgerning ændrer dog ikke ved, at man må stille kritiske spørgsmål til måden, mange journalister beskriver muslimske kvinder på. For alt for ofte ender de – som det fremgår af ovenstående – med at bekræfte stereotyper, generaliserende forestillinger og med at opdele i ’os’ og ’dem’.

	En løsning kunne være, at medierne bevidst tilstræbte en anderledes fremstilling af muslimske kvinder med andre historier end dem, som handler om islam og tørklæder. Her kunne kvinderne komme til orde i deres egenskab af almindelige borgere i Danmark, som har en mening om almindelige ting, i stedet for blot at komme på banen, når artiklerne handler om deres religion. Et oplagt sted at begynde kunne være ved at inddrage mennesker med muslimsk baggrund i artikler eller voxpopundersøgelser, der handler om almindelige samfundsforhold som for eksempel miljø, skat eller trafikforhold.

	 

Deniz Serinci er journalist og ba i historie




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",15.0,5. december 2013,"	Man får det indtryk, at journalistens nærmest undrer sig over, at en muslimsk kvinde kan være politiker, gå uden slør, leve uden korancitater på væggene og være kulturmuslim."
6763,/debat/2013/09/laeserbreve-23,Læserbreve,," 
	Krigsmageren Anders Fogh

Erik Møller Andersen, København

	Statsminister Helle Thorning Schmidt (S) åbner for muligheden for at gå ind i Syrien uden et FN-mandat.

	Den 28. august tonede krigsmageren Anders Fogh Rasmussen frem på tv og agiterede voldsomt for en ny krig. Han har åbenbart glemt sin fadæse med Irakkrigen, som han fik Danmark med i på et falsk grundlag. 300.000 irakere måtte lade livet for, at han kunne få sit nuværende job. Men han har åbenbart ikke fået slået nok ihjel.

	Der er ikke så langt fra Bruxelles til Den Internationale Krigsforbryderdomstol i Haag, hvor han hører hjemme.

	Burde USA straffes?

Ole Thorbek, Værløse

	Et flertal i Folketinget mener, at den syriske regering – af moralske grunde – skal straffes, fordi den angiveligt har anvendt kemiske våben. Flertallet er villig til at agere uden et FN-mandat på linje med Irakkrigen, som FN’s generalsekretær stemplede som ulovlig.

	Det kan imidlertid vække stof til eftertanke at sætte sådanne moralske argumenter ind i en historisk sammenhæng.

	Under Anden Verdenskrig terrorbombede USA og Storbritannien tyske storbyer – bl.a. Dresden – hvor over en million tilfældige civile tyskere mistede livet. Burde England og USA have været straffet? USA kastede atombomber over Japan, hvor flere hundrede tusinde tilfældige civile omkom, og hvor Hiroshima og Nagasaki efterfølgende blev ramt af radioaktiv stråling. Burde USA have været straffet for det?

	Udryd rygning

Erik Dühring, Ballerup

	Det vigtigste her i livet er vel livet. Det er derfor fuldstændigt meningsløst, at rygere i gennemsnit lever 10 år kortere end andre mennesker. Ligesom det er meningsløst, at rygernes sidste fem til ti år er en belastning for dem selv, for deres familie og for sygehusene.

	Jeg mener derfor, at det er helt i orden, at sætte prisen for en pakke cigaretter op til 100 kroner. En sådan pris vil i hvert fald få mange unge til at slippe smøgerne. De andre kan så rejse til Sverige og Tyskland og derved udryge sig selv.

	En forhøjelse af prisen på cigaretter vil ligeledes begrænse det enorme svineri med cigaretskodder, der flyder alle steder.

	I andre lande sætter man askebægre på affaldskurvene. Det skulle vi også gøre herhjemme.

	Obamacare hjælper USA

Shelley Noble-Letort, København

	Annegrethe Rasmussen skriver i sin klumme 12. august, at det amerikanske sundhedsvæsen er både sygt og dyrt. Det har hun ret i, men det samme gælder mange andre landes sundhedssystemer. Der er dog lys for enden af tunnelen.

	Sundhedsreformen, der også kaldes Obamacare, bygger på viden fra både nationale sundhedsinstitutioner og WHO, ligesom det er godt nyt, at de nye optagelsesprøver for medicinstuderende i USA inddrager både etiske, humanistiske og følelsesmæssige elementer. Udviklinger der alle er med til at gøde jorden for et paradigmeskift i sundhedsvæsnet.

	Patienter ønsker læger, der er både teknisk dygtige, og som kan indleve sig i deres patienter. Nye programmer, der blander konventionel medicin med alternativ medicin, åbner muligheden for mere fordomsfrie samtaler med patienterne om evidensbaserede behandlinger. Det giver alt i alt både økonomiske og sundhedsmæssige resultater.

	Lappeløsninger er ikke nok

Fatima Hachem, København

	I løbet af efteråret vil regeringen præsentere udspillet til den nye erhvervsuddannelsesreform, som efter statsministerens udsagn skal forandre uddannelsen fundamentalt.

	Det er ikke første gang, at der finder en reform af erhvervsskolerne sted. Sidste gang var Reform2000 under VK-regeringen. Her blev fællesskabet, manglen på praktikpladser og ændringer i strukturen på erhvervsskolerne tilsidesat til fordel for individualiseret undervisning.

	Blot fem år efter implementeringen af Reform2000 kunne Undervisningsministeriet berette om, at frafaldet på erhvervsuddannelserne var steget fra 20.592 i 1996 til hele 33.129. Reformen havde spillet fallit.

	Det er derfor vigtigt at den nye reform fokuserer på det samlede system på erhvervsskolerne i stedet for blot at handle om, hvordan undervisningen tilrettelægges. Regeringen skal kræve fagligheden, prestigen og trygheden tilbage, og gøre op med VKO’s flerårige negligering, nedprioritering og lappeløsning.

	Med en forventning om mangel på faglært arbejdskraft i fremtiden og en politisk målsætning om, at 95 procent skal have en ungdomsuddannelse, er reformen af erhvervsuddannelserne fremtidens afgørende værdikamp for venstrefløjen.

	Militært indgreb vil kun skade

Lise Koch, Vanløse

	Hvad ligner det at byde sig til med dansk deltagelse i angreb i Syrien, endda uden overhovedet at være blevet spurgt?

	Har vi fuldstændig glemt optakten til angrebet på Irak og de forfærdelige konsekvenser det angreb fik, og stadig har? Vi var mange, der herhjemme med bl.a. Socialdemokraterne og SF på det kraftigste advarede mod at gå i krig uden om FN. Det er og bliver i strid med folkeretten.

	Efter intet militært at have gjort de sidste to år kan man ikke prøve at omgå FN ved at henvise til beskyttelse af civilbefolkningen. Vi må hjælpe civilt, så godt vi kan, men militært bør vi holde os væk.

	Krigen i Syrien vil blive en stedfortræderkrig. En fuldstændig krudttønde, hvor selv en nålestiksoperation kan risikere at antænde hele Mellemøsten.

	Boom i bløddyr

Leit Mentzel, København

	Goplerne er her. Heriblandt en masse brandmænd, der denne sommer har invaderet de danske kyster. Nu kan man så læse, at en af grundene til de mange gopler er det overfiskeri, som foregår hver dag, hele året, hvert år.

	Overfiskeriet betyder, at der ikke er fisk til at æde goplerne, der så æder fiskenes æg og larver, så der kommer færre fisk, og så er vi i en ond spiral.

	Samtidig skyldes den store opblomstring af alger langt hen ad vejen vort alt for effektive landbrug, som gøder markerne lidt for meget og lidt for ofte.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,2. september 2013,	Udryd rygning
3740,/debat/2014/11/laeserbreve-11,Læserbreve,Informations Debatredaktion," Kæmpe forskel på rød og blå
Katrine Evelyn Jensen, hovedbestyrelsesmedlem i DSU
Finansloven for 2015 viser, at der er kæmpe forskel på rød og blå blok i dansk politik.
Mens den røde blok har vedtaget en stærk finanslov med initiativer som flere pædagoger i børnehaverne, bedre behandling af kræftpatienter og større fradrag på fagforeningskontingenter, ønsker de borgerlige, med Venstre og Lars Løkke Rasmussen i spidsen, nulvækst og udbudsstop i det offentlige. Det vil betyde, at 33.000 offentligt ansatte vil blive fyret. Men hvem skal ryge, Venstre? Er det pædagogerne, der passer vores børn? Er det sygeplejerskerne og lægerne, der helbreder vores kræftramte? Er det lærerne, der underviser i vores folkeskoler?
Én ting er sikkert, der er helt sikkert forskel på, hvilken vej Danmark skal gå, hvad enten du spørger rød eller blå blok. Så er spørgsmålet bare, om danskerne ønsker velfærd eller nulvækst?
Sjusket asylforslag
Lilian Parker Kaule (LA) og Caroline Stage (V)
Københavns beskæftigelses- og integrationsborgmester, Anna Mee Allerslevs (R), asylforslag er useriøst og sjusket.
København er i øjeblikket ikke forpligtiget til at tage imod flygtninge, fordi kommunen tidligere har taget imod mange flygtninge og i øvrigt har en række integrationsproblemer. Men Anna Mee Allerslev har nu foreslået, at København alligevel skal modtage flygtninge og har i medierne travlt med at promovere forslaget og fremstå ansvarlig.
Travlt har borgmesteren vist også haft, da hun fandt på forslaget, for det virker ærligt talt som noget sjusk, der overhovedet ikke er tænkt igennem.
For det første roder borgmesteren rundt i begreberne. For det andet indeholder forslaget intet om, hvordan København rent praktisk skal løse udfordringen med at tage imod nye flygtninge.
Vi har stor sympati for ønsket om at tage ansvar. Men for at tage ansvar skal man vide, hvad man gør. Og det kan ende rigtig dårligt, hvis vi blindt og naivt åbner op for sluserne uden at have en plan for, hvordan de mange flygtninge eksempelvis bliver selvforsørgende, og hvordan vi sikrer skolegang til deres børn. Vi frygter, at vi ender med at gøre Københavns eksisterende integrationsproblemer endnu større. Integrationsproblemer, som borgmesteren udmærket kender.
Forslaget om at tage imod flere flygtninge kommer seks dage efter, borgmesteren har udsendt en pressemeddelelse, hvori hun skriver, at København står med store integrationsudfordringer, og at et af problemerne er, at københavnere med anden etnisk baggrund er mere ledige end øvrige københavnere.
Det er useriøst at tage så store og vigtige beslutninger uden at have noget grundlag at træffe beslutningen på. Før København eventuelt skal modtage flere flygtninge, skal vi som minimum have afdækket, hvor mange personer vi taler om, hvordan det kan håndteres, og hvad det kommer til at koste.
Adskil fattige og flygtninge
Marianne Haahr, kommunikations- og advocacychef i CARE Danmark
Regeringen skal bruge de sidste ugers ophedede debat om, hvorvidt verdens fattige skal betale for det stigende flygtningepres på Danmark, til at finde en langtidsholdbar løsning. Ellers ender asylregningen med at udhule hjælpen til verdens fattige.
I år endte vi med at flytte en milliard kroner fra de fattige til flygtningene. Princippet om at stille to svage grupper over for hinanden i konkurrence om samme pengekasse er uacceptabelt. Regeringen gemmer sig bag argumentet om, at OECD tillader at betale asylregningen over udviklingsbistanden, og at vores naboer gør det samme. Men det har aldrig gjort en handling rigtig, at andre gør det samme.
Der er behov for en langtidsholdbar løsning, da mange flygtninge ikke er et forbigående problem. Den Internationale Organisation for Immigration vurderer, at verden i 2050 vil huse 200 millioner flygtninge. Derfor bør regeringen adskille pengene til de fattige og til flygtninge en gang for alle.
Psykisk syge stigmatiseres
Simone Hass, Odense
Når jeg fortæller folk, at jeg har en psykisk sygdom, oplever jeg typisk én af to reaktioner. Enten bliver jeg opfattet som et offer, eller også er jeg doven og skal tage mig sammen.
Denne problemstilling hører jeg og folk i min omgangskreds, der enten er psykisk sårbare eller har en sygdom, igen og igen. Det gør, at mange ikke fortæller om deres sygdom af frygt for at blive stigmatiseret.
Selvfølgelig er der nogle træk, der går igen ved forskellige psykiske sygdomme, men det betyder ikke, at alle er ens. Fokus bliver ofte også på, hvad det er folk ikke kan, i stedet for alt det, de sagtens kan.
Folk danner deres identitet i samspil med andre mennesker, så når psykisk syge får at vide, at de skal være på en bestemt måde, smitter det af på deres selvforståelse. Men en psykisk sygdom er noget, man har, ikke noget man er.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,17. november 2014,"Folk danner deres identitet i samspil med andre mennesker, så når psykisk syge får at vide, at de skal være på en bestemt måde, smitter det af på deres selvforståelse. Men en psykisk sygdom er noget, man har, ikke noget man er."
9802,/debat/2012/06/enhedslisten-henter-succes-toejskabet,Enhedslisten henter sin succes i tøjskabet,Casper Dall," I hvert fald hvis man skal tro partiets populære politiske ordfører, Johanne Schmidt-Nielsen. Forleden var hun gæst ved Dansk Journalistforbunds kommunikationskonference, DEL12. Her forklarede hun ifølge forbundets hjemmeside, hvordan partiet systematisk har arbejdet på at ændre opfattelsen af dets profil blandt vælgerne fra at være et – med hendes egne ord – »småkonfrontatorisk nej-siger-parti« iført alt for meget hjemmestrik til at være et parti, der signalerer klare budskaber, forhandlingsvillighed – og tjekket tøj.
Jo, tjekket tøj. Den er god nok. Det sagde Johanne Schmidt-Nielsen. Hvem husker ikke Keld Albrechtsens striktrøjer eller Frank Aaens maosko? Det er der ifølge den politiske ordfører taget hånd om nu.
På konferencen fortalte Johanne Schmidt-Nielsen om, hvordan hun sammen med Frank Aaens kone har forsøgt at »forbedre« hans tøj-stil. Samme »eksperiment« har Per Clausen angiveligt også været udsat for, men ifølge den politiske ordfører er missionen om at ændre gruppeformandens nonverbale udtryk ikke lykkedes – endnu.
Om det er, fordi partiet efter folketingsvalget oftere bliver inviteret på kaffe på ministerkontorerne, at det har været nødvendigt at skifte ud i garderoben, skal være usagt. Men jeg forstår godt, hvis man kan føle sig lidt underdressed på finansministerens kontor.
»Vi har en aftale med finansministeren om en halv time. Kan du det?,« spurgte avisens politiske redaktør mig for nogle uger siden. Nu er journalister jo kendt for at være en af landets dårligst klædte faggrupper, men blandt Christiansborg-journalister er der flere habitjakker og spadseredragter, end man normalt finder på redaktionerne. Selv har jeg stadig ikke fået placeret en habitjakke på Borgen til særlige nødstilfælde, så ni ud af ti dage ser man mig i skjorte (ofte sort), jeans og sneakers. Mødet på finansministerens kontor faldt på den tiende dag.
Så iført hættetrøje med neongule snore troppede jeg op i Finansministeriet til en snak om regeringens 2020-plan. Der kunne man vist tale om at være underdressed.
Finansministeren skal dog heller ikke forvente, at Frank Aaen pludselig en dag tropper op på ministerkontoret iført jakkesæt.
»Faktisk er jeg ret bevidst om, hvad jeg har på. Jeg vil gerne signalere, at jeg ligesom de øvrige medlemmer af Enhedslisten står for det stort set modsatte af Folketingets øvrige partier, altså jakkesæts-partierne. Selv SF’erne går jo rundt i jakkesæt nu. Derfor har jeg altid et par cowboybukser og en T-shirt på, og skal jeg i tv, tager jeg gerne en rød, gul eller grøn skjorte på. En med en markant farve. Folk skal kunne huske mig,« fortalte Frank Aaen til Kristeligt Dagblad for nogle år siden.
Johanne Schmidt-Nielsen har ikke kun haft fokus på sine partifællers tøjvalg. På kommunikationskonferencen fortalte hun også om, hvordan hun selv er bevidst om sit eget udtryk.
»Det er noget, man skal være opmærksom på som ung kvinde. Jeg viser ikke kavalergang, for så kommer der bare fokus på det. Da jeg var ny i politik, sagde mange kommentatorer, at jeg så rigtig sød ud. Det var bestemt et problem. Det er forbundet med mindre autoritet at være ung kvinde i politik.«
En ting har Johanne Schmidt-Nielsen dog fortrudt. I efteråret 2010 åbnede hun døren til DR’s Kender du typen, hvor to livsstilseksperter skal gætte, hvem de er på besøg hos.
»Mange vælgere opfattede os som dybt underlige dengang, og jeg ville gerne vise, at jeg boede helt normalt. Det var med stor modvilje, at jeg stillede op, men det var for at modvirke tossepartiopfattelsen. Bagefter var det mærkeligt, at folk kom hen og fortalte, at de syntes, at jeg havde nogle pæne puder i mit hjem.«
Puder eller ej – tror man på, at klæder skaber folk og måske også trækker vælgere til, er der håb for statsminister Helle Thorning-Schmidt. Ifølge en rundspørge blandt 8.000 kunder i Magasin fra sidste år, er statsministeren den mest velklædte kvinde i dansk politik. Hele 23 procent deler den opfattelse. Kun otte procent stemte på Johanne Schmidt-Nielsen – dengang.
 
Casper Dall er journalist på Informations Christiansborg-redaktion
Ugens personlige klummer: Mandag: Derudefra Tirsdag: I medierneOnsdag: Kampzoner Torsdag: I kulturen Fredag: 10’erne Lørdag: Borgen
",4.0,9. juni 2012,Så iført hættetrøje med neongule snore troppede jeg op i Finansministeriet til en snak om regeringens 2020-plan. Der kunne man vist tale om at være underdressed.
3795,/debat/2014/11/mellemoestens-nye-vindere-tabere,Mellemøstens nye vindere og tabere,Joschka Fischer," Krigen,« sagde den græske oldtidsfilosof Heraklit, »er altings fader«. Når vi betragter de blodige for ikke at sige barbariske begivenheder, der aktuelt udspiller sig i Mellemøsten (i Irak og Syrien i særdeleshed), er det fristende at erklære sig enig. Også selv om sådanne anskuelser ikke længere synes at have plads i det postmoderne verdenssyn, der kendetegner dagens Europa.
Islamisk Stats militære triumfer i Irak og Syrien har ikke kun næret en humanitær katastrofe – de har også sat spørgsmålstegn ved regionens eksisterende alliancer og ved de nationale grænser. Et nyt Mellemøsten er i færd med at opstå og adskiller sig allerede fra den gamle orden i to væsentlige henseender: Dels ved den styrkede rolle, som nu tilkommer kurderne og Iran. Dels ved den mindskede indflydelse for regionens sunniarabiske kræfter.
Mellemøsten risikerer ikke bare en mulig triumf for kræfter, der søger at nå deres strategiske mål ved hjælp af massemord og slavebinding af yazidiske og kristne kvinder og piger. Hvad der også aftegner sig stedse tydeligere, er et sammenbrud for regionens gamle orden, som ellers havde eksisteret noget nær uændret siden Første Verdenskrigs afslutning – og med denne følger en klart mindsket indflydelse for regionens traditionelt stabiliserende magter.
Ny legitimitet til kurderne
Disse magters relative politiske svækkelse – hvad enten de nu er globale aktører som USA eller regionale aktører som Tyrkiet, Iran og Saudi-Arabien – har ført til en bemærkelsesværdig omvending i hele regionens magtdynamik. Selv om USA og Den Europæiske Union stadig betegner det separatistiske Kurdiske Arbejderparti (PKK) som en terrororganisation (hvis grundlægger, Abdullah Öcalan har været fængslet i Tyrkiet siden 1999), ser det ud til kun at være PKK-krigere, der i dag har vilje og evne til at stoppe Islamisk Stats videre fremrykning. Det betyder, at kurdernes skæbne blevet et brændende spørgsmål i Tyrkiet.
Tyrkiet er medlem af NATO, og enhver krænkelse af landets territoriale integritet kunne i princippet aktivere forsvarspagtens gensidige forsvarsklausul. Det kurdiske spørgsmål indebærer potentiale for en langt større konflikt, fordi en egentlig kurdisk statsdannelse også ville kunne true den territoriale integritet for Syrien, Irak og sandsynligvis også Iran.
I deres kamp mod Islamisk Stat har kurderne ikke desto mindre vundet en ny legitimitet, og når deres kampe er slut, vil de ikke bare glemme deres nationale aspirationer. Kurderne har ikke blot styrket deres anseelse gennem den enhed og tapperhed, de har udvist i kamp. De er i stigende grad blevet et stabilitetsanker og en pålidelig provestlig partner i en region, der er i desperat bekneb for begge.
Det sætter Vesten i et dilemma: På grund af vores modvilje mod at indsætte egne landstyrker til en krig, vi ved, at vi må vinde, bliver vi nødt til at bevæbne kurderne og ikke bare de kurdiske peshmerga-militser i Nordirak, men også de øvrige kurdiske grupper – med mere avancerede våben. Og det vil ikke falde i god jord i Tyrkiet og næppe heller i Iran, hvilket er grunden til at en løsning af det kurdiske spørgsmål vil kræve betydelig diplomatisk snilde, såvel fra Vesten og det internationale samfund som fra de pågældende lande.
Iran styrkes
Den største regionale vinder kan vise sig at være Iran, hvis indflydelse i Irak og Afghanistan voksede markant som følge af præsident George W. Bushs fejlslagne politikker. Et samarbejde med Iran bliver afgørende for stabile løsninger i Irak og Syrien, ligesom landet spiller en vigtig rolle i den israelsk-palæstinensiske konflikt og i Libanon.
Iran bliver umulig at komme udenom i søgningen efter løsninger på regionens utallige kriser. I kampen mod Islamisk Stat kan et begrænset militært samarbejde mellem USA og Iran ikke længere udelukkes.
Det centrale strategiske spørgsmål, vil imidlertid ikke blive løst på regionens slagmarker, men i de forskellige forhandlingsrunder om Irans atomprogram. Hvis et kompromis (eller endda en kortvarig forlængelse af den nuværende midlertidige aftale med realistisk mulighed for en endelig aftale) kan indgås, vil Irans bredere regional rolle blive både styrket og mere konstruktiv. Men om et sådan resultat kan nås, er fortsat meget usikkert.
Det nukleare spørgsmål implicerer et andet vigtigt underliggende spørgsmål, nemlig Irans forhold til Israel, der står over for Hizbollah, Irans tætteste partner i regionen, ved sin nordgrænse til Libanon. Hizbollah er stadig opsat på at ødelægge Israel, ligesom Iran øjensynligt fortsat har tænkt sig at forsyne bevægelsen med kraftfulde våben. Heller ikke på dette område er der beklageligvis udsigt til noget større gennembrud.
Så meget står klart om det nye Mellemøsten: Det vil både blive mere shiamuslimsk, mere iransk og mere kurdisk, hvilket også vil gøre regionen en hel del mere kompliceret. Gamle alliancer (og konflikter) vil ikke længere være helt så indlysende som tidligere, uanset om de vil fortsætte.
Derudover kan vi kun sige, at Mellemøsten vil forblive storpolitikkens krudttønde par excellence meget længe endnu. At stabilisere regionen vil tilsvarende blive ved med at være et lige så højt prioriteret som vanskeligt opnåeligt globalt mål. Og man vil kun få succes igennem en kompliceret blanding af militære og diplomatiske midler. Ingen enkeltstående global magt vil sandsynligvis formå det på egen hånd.
Joschka Fischer er tidligere tysk udenrigsminister.
© Project Syndicate og Information. Oversat af Niels Ivar Larsen.
",2.0,11. november 2014,"Tyrkiet er medlem af NATO, og enhver krænkelse af landets territoriale integritet kunne i princippet aktivere forsvarspagtens gensidige forsvarsklausul. Det kurdiske spørgsmål indebærer potentiale for en langt større konflikt, fordi en egentlig kurdisk statsdannelse også ville kunne true den territoriale integritet for Syrien, Irak og sandsynligvis også Iran."
10383,/debat/2012/03/boern-saa-forsvarsmekanismer,’Børn har ikke så mange forsvarsmekanismer’,Søren Berggreen Toft," – Hvor tidligt er børn modtagelige over for reklamers budskaber?
»Man kan allerede i 4-5 -årsalderen skelne en reklame fra et programs indhold, i hvert fald på de traditionelle medier, for der er de adskilt på en genkendelig måde,« siger Alice Grønhøj, der er lektor på Institut for Marketing og Organisation på Aarhus Universitet og forsker i børn og unge som forbrugere.
»Men det er først meget senere, at man kan forstå, hvad reklamen egentlig går ud på. Med product placement er det anderledes, for her indgår reklamen i en naturlig sammenhæng, hvor man ikke undrer sig over det og ikke er klar over, at der er nogen, der er ude på at påvirke en.«
– Hvad betyder det, når børn allerede fra en tidlig alder bliver påvirkede af reklamer?
»Det har været meget oppe i forskningen, at virksomheder prøver at give børn mærkevarepræferencer fra en ret ung alder. Man har for eksempel kigget på reklamers indflydelse i forhold til usunde fødevarer, og der er forskningsresultater, der viser, at børn faktisk bliver påvirkede til at efterspørge usunde produkter. Derfor har man i England forbudt den slags. Det er selvfølgelig en vej at gå.«
– Men hvis man på den måde forbyder reklamer, kan børnene så lære at forholde sig kritisk til dem?
Ja, det er jo så den anden side af mønten. Reklamer og produktoplysninger har også en opdragende effekt, hvor børn lærer om markedet. De skal jo så opdrages til at skelne imellem, hvad der er reklamer, og hvad, der ikke er reklamer og forholde sig kritisk til dem.
– Er børn i dag bedre til at sortere i de input, de udsættes for, end de var før i tiden, fordi de bliver mere erfarne mediebrugere?
»Det er svært at sige. Der er nogle, der siger, at børn er meget kompetente mediebrugere, og de i dag benytter sig af mange flere forskellige platforme end tidligere. Men der er ikke noget, der tyder på, at de ikke bliver påvirkede af de forskellige medier,« siger Alive Grønhøj og understreger, at børn har færre forsvarsmekanismer end voksne.
»Man kan påvirke dem ad to veje, den intellektuelle og den emotionelle. Enten kan man vise barnet, at ’her har vi et produkt, det kan gøre det her,’ eller også kan man vise, at ’her har vi et produkt, som kan gøre noget godt for dig, som du bliver glad og cool af’. Børn har ikke så mange forsvarsmekanismer mod den emotionelle påvirkning, som voksne har. Børn er ofte ikke klar over, at de bliver påvirket.«
",0.0,12. marts 2012,"»Man kan påvirke dem ad to veje, den intellektuelle og den emotionelle. Enten kan man vise barnet, at ’her har vi et produkt, det kan gøre det her,’ eller også kan man vise, at ’her har vi et produkt, som kan gøre noget godt for dig, som du bliver glad og cool af’. Børn har ikke så mange forsvarsmekanismer mod den emotionelle påvirkning, som voksne har. Børn er ofte ikke klar over, at de bliver påvirket.«"
698,/debat/2016/02/kagens-amnesti-skammens-tid,Kagens amnesti i skammens tid,Mads Holger," For nogle uger siden var jeg på vej ned til købmanden efter en pakke smøger, da en mand på gaden vredt råbte efter mig, at mit tøj var påtaget.
Det kunne jeg ikke lade være med at trække lidt på smilebåndet over, for sådan forholder det sig jo gerne med tøj. Med til historien hører det, at jeg den eftermiddag hverken kom anstigende som Carmen Miranda, Dame Edna eller Elton John i 70’erne, men derimod i noget så uhyre konventionelt som et sort jakkesæt, men det stødte altså an.
Vi skal den dag i dag stadig passe på, at vi formmæssigt ikke tager os for æstetisk elaborerede ud, for som den seneste uge også har eksemplificeret, lever vi i en skammens tidsalder.
Senest var det Thomas Vinterberg, der fik fortalt, at han skammede sig over at være dansk, ligesom talrige andre kulturfolk har gjort det. I disse konkrete tilfælde knyttede skammen specifikt an til den danske nationalitet, men ofte kan vi også høre folk, der skammer sig over kristendommen, deres køn og nu senest også deres hvide hudfarve.
Det er løjerligt, fordi denne afstandtagen knytter an til alle de forhold, som man af omstændighederne er blevet sat i, og som man sjældent af egen drift har bragt sig i.
Der er en postmoderne og oikofobisk fællesnævner for al denne besynderlige skam, der angår det at være sit eget, sit givne og det traditionelle.
Traditionelle kulturmarkører og navnlig det elaborerede udtryk vækker anstød i en senmoderne tid med åndsnudisme som ideal.
Det gælder så sandelig også i både vores kunst og kultur, hvor intet er farligere end at anvende det æstetiske og traditionelle udtryk, hvorfor det efterhånden er vanskeligt at finde en opsætning af Shakespeares skuespil eller Mozarts operaer, hvor scenens aktører ikke taler et uformelt nudansk, optræder i bar røv eller lige fra den moderne scenografi skal spytte ned i ansigtet på første rækkes publikum.
Litterært skal man helst skrive forfladiget, hverdagsagtigt og simpelt, hvis man ikke straks vil høre krav rejse sig om, at man burde skamme sig. Jeg har selv oplevet, hvordan det næsten vækker større anstød at skrive et traditionelt dansk, end det sandsynligvis ville gøre, hvis man med nogle få uformelle gloser benægtede holocaust på side fire og så ellers brugte resten af novellerne på at forherlige hustruvold og hjemmerøveri.
Dette forfladigede åndsnudistiske ideal knytter måske an helt tilbage til wienerarkitekten Adolf Loos’ berømmede foredrag Ornamentet og forbrydelse fra 1913. Vi har en forestilling om, at det ornamenterede nødvendigvis må knytte an til en ondsindet menneskelig brist, og navnlig udlægges det pyntede gerne som en Potemkin-facade, der skal dække over, at vi dybest set er indholdsløse, opstyltede og overfladiske.
Men jeg vil nu stadig fastholde, at ikke alt, der glimter, er falsk, og så har jeg i den seneste tid oplevet en højst aparte undtagelse for dette nedslående princip, for kagen går fri!
Danskerne er blevet gastronomiske. Vi venter i spænding på uddelingen af Michelin-stjerner og spiser os halvt fordærvede i anretninger fulde af krokantflager og hindbærcoulis strøget i g-nøgle-form over sorbeten.
Faktisk ligner en stadig større del af vores måltider netop Elton John i 70’erne, og rent undtagelsesvis forlanger ingen i den anledning, at vi skal skamme os over at boltre os i denne pyntede overdådighed.
I fjernsynet arrangeres store kagedyster, hvor der bages fastelavnsboller, som ligner Versailles, og danskerne æder det i mere end én forstand råt. Tænk, hvis man gav sig til at male, skrive, klæde sig eller tale med samme florissante overdådighed.
Der ville gå cirka fem minutter, før et kor af kulturkommentatorer stod klar til at vurdere, at det måtte skyldes en overfladiskhed og sandsynligvis en psykologisk brist. Sikkert noget med at man i virkeligheden græd indeni, men kagen, den lille petitfour, går som den eneste fri af vor golde kulturs fordømmelse og skam.
Hvorfor, kan jeg ikke forklare, men kun kagen får lov til at valse rundt med pufærmer af marengs i en sky af guldkrymmel, rosenblade og ungarske lanterner.
Mads Holger er forfatter og ba.theol. 
Klummen er udtryk for skribentens egen holdning




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",3.0,25. februar 2016," For nogle uger siden var jeg på vej ned til købmanden efter en pakke smøger, da en mand på gaden vredt råbte efter mig, at mit tøj var påtaget."
8139,/debat/2013/02/giv-saarbare-unge-vaerdig-behandling,Giv de sårbare unge en værdig behandling,Pia Legind," Kontanthjælpen står lige foran en reform, og retorikken blandt fremtrædende politikere er hård og spækket med mistro. Arbejdsløse unge i dagens Danmark er en flok dovne samfundsnassere, der bare skal lette sig fra hængekøjen og finde sig et job. Alle hygger de sig tilsyneladende gevaldigt med at være udenfor arbejdsmarkedet, og denne dovenskab må og skal bekæmpes. Metoden er at tage eksistensgrundlaget fra dem, fordi så finder de selvfølgelig straks et job. Danskerne skal forstå, at riget fattes penge. Der skal strammes op og den gruppe, der skal betale prisen, er de arbejdsløse unge.
Derfor skal kontanthjælpssatsen, hvis det nuværende reformforslag går igennem, sættes ned for unge under 30 år, så den svarer til SU-satsen på 5.653 kroner pr. måned før skat. Satsen findes allerede i dag for unge arbejdsløse under 25 år.
Udover at menneskesynet bag denne tankegang er skræmmende, så glemmer politikerne, at virksomheder i disse tider lukker, og at massefyringer er en del af vores hverdag. Hvor skal alle disse ’dovne’ unge finde et job?
Fattige, sårbare unge
I slutningen af 2011 afskaffede regeringen ellers nogle af de såkaldte fattigdomsydelser som f.eks. starthjælpen og loftet over kontanthjælpen med begrundelsen, at disse skabte fattigdom og eksklusion og kun i meget ringe grad skabte øget beskæftigelse. Man afskaffede besynderligt nok ikke ungeydelsen, og nu overvejer man tilmed at udvide denne marginaliserende sats til at omfatte unge helt op til 30 år.
En meget begrænset gruppe kan i dag søge om behovsbestemt tillæg til den lave kontanthjælp. Dette gælder dog ikke for de fleste af de unge, som har vanskeligheder med at passe ind i samfundets kasser, f.eks. unge med psykiatriske diagnoser.
En stigende gruppe af samfundets svageste og mest sårbare unge lever således allerede i dag i så stor fattigdom, at de ifølge fageksperter, ofte ikke ser anden udvej end at sætte sig i uhensigtsmæssig gæld eller begå kriminalitet. Dette medfører, at de hverken er motiverede eller har overskud til at engagere sig i de muligheder for opkvalificering, behandling eller selvudvikling, som de måske tilbydes.
Et skyggeliv
Disse unge lever et liv i skyggen af os andre. De kæmper en daglig kamp for at få deres tilværelse til at hænge sammen. Mange mister deres bolig og kan ikke længere passe på sig selv. Antallet af hjemløse mellem 18 og 24 er da også stærkt stigende.
Mange af de unge, der er i spil, er slet ikke, ifølge jobcentrene, arbejdsmarkedsparate. De er i de såkaldte matchgrupper to og tre. Det er nok meget lidt sandsynligt, at de bliver arbejdsmarkedsparate, hvis de skal kæmpe en daglig kamp for overlevelse og i sidste instans risikere at ende som hjemløse. Når først livet på gaden er en realitet, kan samfundet begynde at bruge penge på misbrugsbehandling, indlæggelser på psykiatriske afdelinger, fængselsophold osv.
Politikerne overser således fuldstændigt, at der er en gruppe unge, som har det så svært, at de ikke kan opfylde samfundets krav til dem. Disse unge skal hjælpes ad en helt anden vej, hvis de skal ind på arbejdsmarkedet.
Stil gerne krav til de unge
Politikerne må ikke skære i kontanthjælpen, men det er en god idé at stramme kravene til kontanthjælpsmodtagerne. Det mener et flertal af danskerne ifølge en meningsmåling foretaget afAnalyse Danmark for Ugebrevet A4. Dansk Socialrådgiverforening afviser også at sænke kontanthjælpen for unge. De unge skal væk fra kontanthjælp, men at presse de unge ud i en uoverskuelig økonomi er ikke det rigtige redskab at bruge, har foreningens formand udtalt.
Regeringen er pt. tavse omkring deres forhandlinger. Beskæftigelsesminister Mette Frederiksen (S) røber dog, at der skal ske et eller andet for at få flere ledige til at tage en uddannelse. Det kan ingen være uenig i, men giv dog de unge forudsætningerne for det, hvilket ikke gøres ved at kaste dem ud i fattigdom og stil gerne krav om aktivering fra dag ét til alle kontanthjælpsmodtagere, som er arbejdsmarkedsparate.
De fleste unge er både interesserede i at få en uddannelse og motiverede for at få et job. Lad os skaffe mulighederne – også for dem, som har det svært med sig selv og med livet. Og lad os behandle de unge ordentligt og værdigt, indtil de er godt på vej.
 
Pia Legind er specialundervisningslærer
 
 
",0.0,7. februar 2013,"En stigende gruppe af samfundets svageste og mest sårbare unge lever således allerede i dag i så stor fattigdom, at de ifølge fageksperter, ofte ikke ser anden udvej end at sætte sig i uhensigtsmæssig gæld eller begå kriminalitet. Dette medfører, at de hverken er motiverede eller har overskud til at engagere sig i de muligheder for opkvalificering, behandling eller selvudvikling, som de måske tilbydes."
4614,/debat/2014/07/slaaet-facebook,Jeg har slået op med Facebook,Andrea Hejlskov," Da jeg i 2008 udkom med bogen Andrea Hejlskov, blev jeg anmeldt, interviewet, solgt og købt på grund af Facebook, hype og folk, der kendte hinanden. Bogen var verdens første facebookbiografi, og efterfølgende blev den brugt på alle mulige uddannelsesinstitutioner. Jeg er et eksamensspørgsmål.
Da jeg i 2013 skrev bogen Og den store flugt, fik jeg donationer fra mine læsere, gaver, et arbejdslegat (via crowdfunding). Også på grund af Facebook. På grund af dette; at dele er at hele, på grund af ensomheden og fordi mange flere end man tror, drømmer om at rejse ud i skoven og begynde forfra.
Men selv herude i skoven (det blæser lidt i trætoppene lige nu, ellers er der helt stille) var der Facebook. I begyndelsen bare som flaskeposter til de mest dedikerede læsere, med tiden en kronisk tilstedeværelse. Når folk sagde:
»Men I skal jo være i harmoni. I skal være imod teknologi,« svarede jeg: »Det siger meget om et samfund, hvor stærke billeder det producerer om dets modsætning.«
Det er fire dage siden, jeg slettede min profil på Facebook. Jeg er død på de sociale medier. Nu er der kun mit eftermæle. Derinde.
Forelskelsen
Det var kærlighed ved første blik. Jeg var sindssyg og besat. Han var det første, jeg kiggede på om morgenen, den sidste, jeg kyssede godnat om aftenen. Han var vild og voldsom, inderlig og smuk, men så blev det hverdag, og han blev hverdagsgrim. Når han sov med åben mund. Når han fortalte de samme historier igen og igen. Han blev fed. Og doven. Vi gled længere og længere fra hinanden, men jeg forlod ham ikke, for pludselig kunne han finde på at sige noget sjovt eller vise mig noget spændende. Ud af det blå kunne han finde på at sige noget voldsomt poetisk, jeg fik tårer i øjnene, jeg græd, akkurat ligesom i begyndelsen. Så jeg hang ved. Jeg lod ham træde på mig og overskride alle grænser. »Han mener det jo ikke så slemt«
Dråben
Dråben var afsløringen af, hvordan Facebook har eksperimenteret med ’mood control’ ved at kontrollere tilfældige menneskers newsfeed. Jeg blev chokeret, da jeg først begyndte at tænke over, hvilken indflydelse min newsfeed har på mit liv. Den er det filter, jeg ser verden igennem. Piller du ved dét filter, er jeg fucked.
Jeg er fucked.
Fjernsynet og radioen gør det samme, manipulerer vores opfattelse af Virkeligheden, men jeg elskede Facebook, det gjorde jeg virkelig, for jeg troede, han var noget andet. Jeg troede, han var anderledes. Jeg troede, han var vores.
Det er han så ikke. Længere.
Virkeligheden
Helt konkret er Facebook mit forsørgelsesgrundlag. 90 procent af alle (freelance) job, alt salg af mine bøger, alle mine foredrag, alle forespørgsler på interview. Al kontakt med venner og familie, selv mine børn, alle aftaler, al planlægning.
Det er ikke mere end et par uger siden, jeg holdt oplæg på nogle bonede gulve om ’læserkontakt’ på de sociale medier. Jeg er nemlig god til det, viser det sig, fordi jeg tjener penge på det. (Det er sådan man måler, om man er god til noget).
Når jeg blev træt af Facebook, sagde jeg til mig selv, at jeg ikke kunne skride. Det var jo mit arbejde. Mit levebrød.
Jeg har ikke noget imod at være på arbejde hele tiden. Jeg går all in, når det kommer til parforhold. Men han blev mere og mere dominerende. Han godkendte, hvad jeg måtte se, og hvad jeg ikke måtte se. Han sorterede i mine venner, og mit humør afhang af hans. Alt gik igennem ham. Og jeg kunne ikke forlade ham, for der var aldrig nogen, der ville kunne elske mig som han. Jeg havde ingen muligheder, ingen steder at tage hen, ingen backup-plan. Jeg troede, jeg var tvunget til at blive … indtil det gik op for mig, at når man begynder at tænke sådan, er det på tide at begynde at løbe.
Så her ser du så mig: Jeg er en brud i hvidt skrud, jeg har benene på nakken, over stok og sten, ud af byen og ind i skoven. Igen.
Ærligheden i ensomheden
Jeg har altid hadet, når folk talte om Facebook som narcisisme eller selviscenesættelse. Jeg har altid ment, at der var noget større og dybere på spil. Vi er ikke selvoptagede, vi fabrikerer ikke yndige liv – vi rækker ud! Vi længes efter hinanden, og vores fascination af autenticitet er ikke overfladisk; vi vil noget mere, noget sandt. Hvad er der egentlig galt med det?
»I en verden af universelt bedrag er det en revolutionær handling at fortælle sandheden,« sagde Orwell. Af samme årsag har jeg altid ment, at Facebook var en revolution. Jeg elskede ham for at være en revolution. Jeg elskede ham, fordi vi talte sandheden. I begyndelsen. I begyndelsen. I begyndelsen. Disse fantastiske tråde, som flettede sig ind og ud af hinanden, disse inderlige øjeblikke af total forbindelse.
Og i øvrigt: Alt hvad vi ’fabrikerer’ på Facebook, fabrikerer vi lige så meget i ’virkeligheden’. Selvfremstilling er et menneskeligt grundvilkår. Det smukke ved Facebook var, at vi kunne forbinde os dybere med hinanden. Mere ærligt. Mere tilstedeværende. Alle de travle børnefamilier, som ikke kan mødes, medmindre de koordinerer kalendere tre år i forvejen. Alle os forfattere, der sidder her i stolene. Os med hund eller rotter på loftet. Vi kunne tale sammen på tværs af tid og rum, vi ophævede tid og rum! Vi grinede. Vi holdt i hånden.
Nu savner jeg ham lidt. Nu græder jeg næsten. Indtil jeg kommer i tanke om, at der sidder et tredje øje i det høje og styrer informationerne og samtalerne, mit newsfeed er ikke mit eget.
Nu er jeg intet
Inden for de seneste måneder har Facebook ændret på sin algoritme, således at man (når man har en side) skal betale for at nå ud til sine followers. Betaler man ikke, forsvinder man … fra folks news-feed. Og det er blevet proppet med reklamer. Vi er blevet til passive modtagere, ikke aktive deltagere, det hele er blevet så korrumperet, så kommercielt.
I lang tid kiggede jeg væk, jeg lukkede øjnene og tænkte happy thoughts. Jeg havde så meget brug for ham. Jeg tænkte, at jeg ikke ville kunne klare mig selv. Hvor kedeligt det ville være. Hvor trist.
Men han har virkelig været træls igennem en længere periode. Ændringerne i algoritmen og disse grænseoverskridelser: Han viste mine nøgenbilleder til sine rige, gamle venner; han satte en prislap på min krop og min kunst. Summen af problemerne voksede støt, og selv om han stadig tog mig med til fest engang imellem, gik den dårlige smag i munden aldrig væk.
Jeg blev hårdhudet. Han viste mig grædende, sultne børn. Jeg tror, det var meningen, jeg skulle føle, at jeg kunne gøre noget, men jeg følte ikke, jeg kunne gøre noget. Han viste mig billeder af katte og mad. Jeg tror, det var meningen, at jeg skulle føle mig opmuntret, men jeg følte mig ikke opmuntret. Jo mere han gjorde, des mere følte jeg mig manipuleret med.
Til sidst tog han det skarpeste våben i brug. Den ultimative magtudøvelse. Mood control. Tankekontrol. Hallo!
Det er ikke dig, det er mig
Det var ikke svært. Det tog tre sekunder. Det var forholdsvist klinisk. Han spurgte mig, om jeg var sikker på, at jeg ikke ville komme til at savne ham, og selv om det stak i hjertet, sagde jeg »nej« og satte kryds i boksen »I have privacy concerns«. Men mine forbehold rækker længere end dét ... Facebook, du er blevet psykopat! Løgnagtig og lusket! Da du havde lært mig at kende og vidste, hvilke knapper du skulle trykke på … trykkede du på dem. Vi er nok bare vokset fra hinanden.
Vi vil nok bare nogle forskellige ting.
Farvel, Facebook. Jeg ønsker dig alt det bedste og undskyld, men vi kan ikke bare være venner.
Andrea Hejlskov er skribent og foredragsholder




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",26.0,19. juli 2014,"Jeg blev hårdhudet. Han viste mig grædende, sultne børn. Jeg tror, det var meningen, jeg skulle føle, at jeg kunne gøre noget, men jeg følte ikke, jeg kunne gøre noget. Han viste mig billeder af katte og mad. Jeg tror, det var meningen, at jeg skulle føle mig opmuntret, men jeg følte mig ikke opmuntret. Jo mere han gjorde, des mere følte jeg mig manipuleret med."
5810,/debat/2014/01/laeserbreve-8,Læserbreve,," 
	Realiser ny fleksuddannelse

	Cecilie Agertoft, Kirstine Bygballe, Anne Kyed, København

	Der er god grund til at virkeliggøre regeringens udspil om en ny fleksuddannelse, der skal tage hånd om unge, der har svært ved at finde plads i uddannelsessystemet. Fleksuddannelsen har allerede mødt stor modstand, og derfor frygter vi, at realiseringen af den hænger i en tynd tråd.

	Gennem et forskningsprojekt med unge produktionsskoleelever erfarer vi, at de unge efterspørger et system, der tager højde for den enkeltes behov og gør op med samlebåndstænkningen med standardiserede uddannelsestilbud.

	Den nye fleksuddannelse er med sit fokus på et individuelt tilrettelagt uddannelsesforløb og en gennemgående voksen på tværs af uddannelser på rette kurs. Unge har helt forskellige forudsætninger, og når diagnoser er en del af hverdagen, og det at stå op om morgenen i sig selv er en sejr, kan gennemførelsen af en uddannelse være uoverkommelig. Det er derfor vigtigt, at man igangsætter fleksuddannelsen og anerkender nødvendigheden af at fokusere på udvikling frem for uddannelse.

	Psykisk syge er skam syge

	Ebbe Henningsen, København

	Den 13. januar skrev Nils H. Andersen, at psykiatriorganisationerne, herunder BEDRE PSYKIATRI, i et forsøg på at aftabuisere, ikke længere tør kalde »en syg for en syg«.

	Han mener, at vi ikke tør gøre dette af frygt for at stigmatisere psykisk syge. Som landsformand for BEDRE PSYKIATRI kan jeg fortælle, at vi arbejder for at gøre op med tabuer, så psykisk sygdom er noget, vi tør være åbne omkring. Derfor kalder vi mennesker med en psykisk sygdom for syge. Hvis man er syg, bliver man ikke forvekslet med sårbare eller skrøbelige. Hvis man er syg, har man ret til behandling.

	Det er der gode grunde til. I dag bliver hver tredje med skizofreni eksempelvis erklæret rask. Et forbedringsorienteret syn på psykisk sygdom giver mange motivationen til at komme sig oven på deres sygdom.

	Det giver også politikerne incitament til at søsætte de rette initiativer, så vi med ligestilling, forebyggelse og tidlige indsatser sikrer den bedste behandling.

	Folket vil have aktiv dødshjælp

	Niels Peter Agger, Frederiksberg

	Nu er der igen diskussion om aktiv dødshjælp. Det Etiske Råds formand, Jacob Birkler, ævler trættende løs om filosofiske dødsdilemmaer og svag dødsaccept.

	71 procent af befolkningen går ind for aktiv dødshjælp. Hvorfor lytter man ikke til det?

	At Jacob Birkler mener, at livet er guds ejendom, bør føre til en revurdering af, om han er den rette person til formandsposten. Især når politikere ofte bruger ham som autoritet, i stedet for selv at tage stilling til, om vores død egentlig er vores egen.

	Næser med gal adresse

	Erik Stubtoft, Snekkersten

	De såkaldte politiske næser er ikke andet end en oppositions mulighed for at genere en minister. Det er der adskillige eksempler på gennem tiderne. Lige fra Uffe Ellemann Jensens (V) 80 næser til den lille næse, som Enhedslisten og de borgerlige partier vil tildele Helle Thorning-Schmidt. Masser af næser er uddelt til ministre gennem tiderne. Som regel har de ingen effekt. Jeg fulgte Folketingets samråd forleden, hvor oppositionen gik til angreb på statsministeren. Hurtigt blev det dog klart, at der ikke var fugls føde på sagen.

	Det rejser unægtelig et spørgsmål om, hvorvidt oppositionens frontløbere bør tildeles en politisk næse for at forsøge at sværte statsministeren til og trætte hende med gentagelse af de samme spørgsmål i over fire timer.

	3F bekæmper forringelser

	Per Christensen, formand for 3F

	Lørdag den 18. januar fortsætter Carsten Kofoed sin tordentale mod 3F og mig, fordi vi ikke vil kræve tidsubegrænset ret til dagpenge. Fair nok, men det er altså ikke vores mål at fastholde vores medlemmer på dagpenge. Det er at bidrage til, at de kommer i job og uddannelse.

	Det er virkelighedsfjernt og absolut ikke i orden, at Carsten Kofoed beskylder mig og 3F’s ledelse for at være kyniske, vaske hænder og gemme os bag slogans, når det drejer sig om de alt for mange, der har mistet og fortsat mister deres dagpenge. Ingen anden sag har optaget os mere de sidste fire år.

	Siden VKO-aftalen om dagpengeforringelser i 2010, som de radikale tilsluttede sig, har vi bekæmpet den med næb og klør.

	Vi bekæmper den fortsat med krav om ændring af de urimelige genoptjeningskrav, der svækker tilknytningen til arbejdsmarkedet for alt for mange af vores medlemmer, hvilket er stik imod, hvad fortalerne for dagpengereformen påstår, at den skulle gøre.

	Kære Carsten Kofoed, vi er uenige i dit krav om tidsubegrænset ret til dagpenge. Men derfor behøver du ikke svine os til, og skyde os de værste motiver i skoene.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,21. januar 2014,"	Nu er der igen diskussion om aktiv dødshjælp. Det Etiske Råds formand, Jacob Birkler, ævler trættende løs om filosofiske dødsdilemmaer og svag dødsaccept."
11328,/debat/leder/2011/10/klassekamp-paa-amerikansk,Klassekamp på amerikansk,Annegrethe Rasmussen," Det er ikke svært at forstå, hvorfor den nye fremstormende græsrodsbevægelse Occupy Wall Street (OWS), har vind i sejlene.
Som beskrevet i avisen i sidste uge er der for en stor og voksende gruppe af amerikanere al mulig grund til at være oprørt over deres personlige økonomiske situation.
Hvem kan fortænke en forælder i at være fortvivlet, hvis valget står mellem medicin eller mad til et udsat barn? Hvem kan bebrejde den unge kandidat, der er vred over at have kæmpet sig igennem universitetet blot for at havne i arbejdsløshedskøen uden mulighed for at bo i egen bolig eller betale af på sine studielån? Hvem kan ikke forstå raseriet hos den nyligt pensionerede, som har mistet sin opsparing, og som nu sættes på gaden fra et hus, hvor lånene er større end værdien? Eller angsten hos de mange, der har mistet deres ret til lægehjælp, fordi de har mistet deres job?
»Vi er de 99 procent,« lyder budskabet fra de udsatte. Og selv om det er en overdrivelse — et stort flertal af amerikanerne har trods alt et arbejde og omkring 75 pct. har en sundhedsforsikring — så er det et faktum, at både fattigdommen og uligheden i USA er voksende. Som beskrevet i denne avis i torsdags, er uligheden vokset så voldsomt, at man skal tilbage til 1920'erne for at se tilsvarende tal.
Udviklingen betyder, at hele fundamentet for den amerikanske samfundskontrakt er i fare for at forvitre og bryde sammen. Den amerikanske drøms helt enkle budskab er jo, at i morgen vil blive bedre end i dag, hvis man blot knokler og tager en uddannelse. Og at alle kan stige op ad samfundets rangstige, hvis de har viljen og talentet. Man behøver ikke være født med sølvskeer mellem gummerne, USA står åbent for alle, der vil yde en indsats.
Den drøm har gennem årene gjort Amerika til verdens største indvandringsmagnet, og perspektivet gør fortsat landet så uendelig meget mere attraktivt end f.eks. de mellemøstlige diktaturer og autokratier, som demonstranterne fra OWS nu sammenligner USA med.
For lige så nærliggende det er at konkludere, at den unge græsrodsbevægelse er et udtryk for god gammeldags — og helt nødvendig — klassekamp,lige så sikkert er det, at klassekamp fortsat ikke et populært begreb i Amerika. Faktisk bruges det som et uamerikansk skældsord, også af Demokraterne. For et overvældende flertal af amerikanerne er fløjtende ligeglade med, at nogle få er styrtende rige, så længe de bare selv har det ok. Tværtimod er det sådan, modsat Danmark, at de rigeste ofte beundres som nogle, der må have gjort noget særligt for at nå så langt. De ses som forbilleder, og man stræber efter at nå lige så langt som dem.
Men når opstigningen umuliggøres for mange, når store dele af middelklassen synker ned i forarmelse, og selve den demokratiske kultur er truet, kommer der nye boller på suppen. Det er bare ikke marxisme eller klassekamp. Men en anden hæderkronet amerikansk tradition: borgerrettighedsbevægelserne og med dem de sociale protestbevægelser, som slår på individets rettigheder, på fair playog retten til civil ulydighed. Det har vi set i 1960'ernes sorte borgerrettighedsbevægelse, ligesom USA har en meget vidtgående beskyttelse af mindretal samt forbud mod diskrimination på basis af køn, etnicitet, religion og seksuel orientering.
Set i det lys er både Teaparty-bevægelsen og OWS mere end desperation. Disse bevægelser udtrykker også en grunddemokratisk ånd. Politikerlede eller ej, folket går stadig på gaden, og i disse dage også på nettet og taler deres sag. Amerikanerne sætter sig ikke blot bevidstløse foran fjernsynet eller griber til vold. Denne demokratiske tradition er også en del af USA.
Endelig kan OWS være en mulighed for den belejrede præsident Obama, der — som det fremgår i dagens avis side 8-9 — står til at tabe præsidentvalget, hvis der var valg i dag. Den upopulære demokratiske leder kan satse på OWS som en redningsplanke, han kan benytte sig af for at koble tilbage til sit politiske udgangspunkt fra kampagnen i 2008 om håb og forandring. For hvis OWS ender som en bred borgerrettighedsbevægelse, rammer den det essentielle: At dagens USA ikke længere giver borgerne muligheden for at udleve deres drøm. Og her har Obama fortsat mere troværdighed end sine republikanske modspillere, når det gælder en omfordeling af samfundets goder til fordel for middelklassen.
Ender OWS derimod som en mere snævert venstreorienteret bevægelse, som dem vi har set i Europa for nylig, er det mere tvivlsomt, om den vil være præsidenten til nogen hjælp. Ikke fordi den demokratiske base ikke kan blive fyret op under af bevægelsens budskaber, for det kan den sagtens. Men fordi man ikke kan vinde præsidentvalget fra venstre. Nøjagtig ligesom vi lige nu er vidner til, at de Teaparty-kandidater fra højre også er en reel trussel mod Republikanernes chancer ved præsidentvalget i 2012.
",30.0,10. oktober 2011,"Set i det lys er både Teaparty-bevægelsen og OWS mere end desperation. Disse bevægelser udtrykker også en grunddemokratisk ånd. Politikerlede eller ej, folket går stadig på gaden, og i disse dage også på nettet og taler deres sag. Amerikanerne sætter sig ikke blot bevidstløse foran fjernsynet eller griber til vold. Denne demokratiske tradition er også en del af USA."
10885,/debat/leder/2011/12/franske-europa,Det franske Europa,Lotte Folke Kaarsholm," »Et ægtepar inviterer ikke en fremmed med ind i soveværelset.«
Dominique Strauss-Kahn
Det varikke i forbindelse med sin nylige sexskandale og voldtægtsanklage, at Frankrigs tidligere socialistiske finansminister og chef for Valutafonden Dominique Strauss-Kahn fremsatte ovenstående citat.
Det var derimod i forbindelse med udformningen af den fælleseuropæiske valuta. Nemlig efter et europæisk topmøde i december 1997, hvor den britiske premier- og finansminister Tony Blair og Gordon Brown havde kæmpet for, at lande uden for fællesvalutaen skulle deltage i valutalandenes beslutningsmøder. Svaret fra Frankrig var nej: Der lå reelle forskelle i de politiske mål bag splittelsen mellem eurolande og ikke-eurolande, og Frankrig ønskede ingen påvirkning fra dem, der havde fravalgt projektet.
Samme franske holdning fik den danske statsminister, Helle Thorning-Schmidt, at føle sent på natten til forrige uges EU-topmøde. Thorning-Schmidt havde i sin egenskab af kommende EU-formand forsøgt at gøre sig til talsmand for en euroløsning udarbejdet af samtlige 27 EU-lande, altså også de ti, som ikke er med i euroen. »De står udenfor, De er et lille land, og De er ny. Vi ønsker ikke at høre noget til Dem,« svarede Sarkozy.
Citatet taler usædvanligt tydeligt om den franske politiske position i EU. Mens dansk dækning har været overordentligt optaget af Tysklands nyerobrede magt over Europa, har det været mindre omtalt, at Tyskland i denne krise permanent har Frankrig i hånden. Akkurat som kansler Merkel er også præsident Sarkozy overordentligt bevidst om, at eurokrisen har øget landets indflydelse i EU voldsomt, og til et niveau, som i både tysk og fransk bevidsthed også er mere passende.
»Hvem havde for et par år siden troet, at vore partnere ville slutte op om ideen om en økonomisk regering organiseret omkring stats- og regeringscheferne? At de ville tilslutte sig oprettelsen af en europæisk valutafond legemliggjort i den europæiske redningsfond? Så mange franske ideer!« udbrød præsident Sarkozy for en uge siden i avisen le Monde.
Det franskemål med valutaunionen har fra begyndelsen været politisk integration. Den franske accept af en uafhængig europæisk centralbank har fra begyndelsen været koblet til et krav om en tilsvarende oprustning i den politiske fællesstyring af eurozonens anliggender. Med en passende fordeling af indflydelsen i forhold til de deltagende landes vægt og størrelse, eller, med andre ord, med en passende stor fransk (og tysk) indflydelse på det europæiske opland.
Dette mål, og ikke bare behovet for ro til koncentration i krisens stund, ligger bag de tilbagevendende franske afvisninger af øvrige EU-lande, der prøver at få indflydelse på euro-økonomien, som de jo er dybt afhængige af. Også hos Danmarks umiddelbare forgængere som formandsland, hvor Polen indledte sin formands periode i juli 2010 med at erklære, at man ikke som sin forgænger Ungarn ville finde sig i at blive kørt ud på et sidespor.
»Så længe vi er formand, skal vi være med til eurogruppens møder for at være oplyste og for at være opdaterede,« erklærede Polens premierminister Donald Tusk den 1. juli. Indstillingen holdt seks uger og et halvt telefonmøde, hvor den polske finansminister blev smidt af linjen, da de virkelige forhandlinger gik i gang. Efter fransk intervention, ifølge anonyme diplomatkilder i New York Times.
Der er engrund til den franske stejlhed omkring europolitikken, som burde give anledning til reel politisk debat i stedet for de tilbagevendende og indholdstomme henvisninger til markedets krav og teknokratiets nødvendighed. Også selv om kommissionen har meldt ud, at der ikke er tekniske grunde til, at det danske euroforbehold står i vejen for deltagelse i europagten.
Der er nemlig reelle politiske forskelle på, hvor eurozonen og ikke-eurozone-landene vil bevæge deres samfund hen. Ikke kun i spørgsmålet om vækstpakker og redskaber til jobskabelse, som gennem årene har fyldt i den danske debat, men også f.eks. i indstillingen til regulering af finanssektoren. Her ligger ikke kun Storbritannien, men også Danmark betydeligt til højre for eurozonens vision om en styret kapitalisme.
Eurozonen ønsker f.eks. at opretholde en højere selskabsskat end Danmark, ligesom forslaget om en skat på finansielle transaktioner i de seneste måneder er blevet et stadigt mere centralt element i Merkel og Sarkozys strategi for at udbedre finanskrisens skader. Det er ikke et krav, som den danske regering vil gå med på, så længe Radikale Venstre er med i den, ligeså lidt som London er villig til at stække betingelserne for the City.
Det interessante er altså, at det ikke kun var midnatsarrigskab, Thorning mødte i sidste uge. Det var en reel, omend ikke særlig omtalt, politisk forskel. Så længe den danske regering insisterer på, at vores nære relation til eurozonen udelukkende er af teknokratisk og forretningsmæssig art, skygger den for diskussionen af den alternative samfundsvision, eurozonens ledelse præsenterer.
",14.0,20. december 2011,"Citatet taler usædvanligt tydeligt om den franske politiske position i EU. Mens dansk dækning har været overordentligt optaget af Tysklands nyerobrede magt over Europa, har det været mindre omtalt, at Tyskland i denne krise permanent har Frankrig i hånden. Akkurat som kansler Merkel er også præsident Sarkozy overordentligt bevidst om, at eurokrisen har øget landets indflydelse i EU voldsomt, og til et niveau, som i både tysk og fransk bevidsthed også er mere passende."
7409,/debat/2013/05/drop-ghettolisterne-lyt-beboerne,Drop ghettolisterne og lyt til beboerne,Naja Poulsen og Lise Rask," 
	Du kender det fra filmens verden: Du var vild med Grease, Jurassic Park og Dirty Dancing, men husker du to’erne? For et par uger siden præsenterede by- og boligminister Carsten Hansen (S) regeringens genopfindelse af ghettolisten, der oprindeligt var et påhit fra Lars Løkke Rasmussen (V) & co. tilbage i 2010. En liste, der hvert år den 1. oktober udpeger, hvilke almene boligområder der skal betegnes som ’særligt udsatte’ eller ’ghettoer’.

	Det nye ved sidste uges udspil er to yderligere kriterier om uddannelse og indkomst, der supplerer de oprindelige tre kriterier om kriminalitet, integration og beskæftigelse. Men helt ærligt; hvor mange ville købe billet til ghettolisten vol. 2, hvis den var en spillefilm?

	Overfladisk mærkat

	For som med så mange andre to’ere er også denne efterfølger en overfladisk og fladpandet fortælling om noget, vi enten allerede ved, eller som ikke er særlig interessant. Listen gengiver et overforsimplet plot om ’ghettoen’, der huser de sociale tabere uden uddannelse eller job og med en haltende moral, som fører dem ud ad en kriminel livsbane. Men rigtigheden af den historie kan du stole cirka lige så meget på, som du stoler på ægtheden af teenageskæbnerne i Beverly Hills 90210.

	For det første: Ved at betegne områderne som ghettoer lægger man de stakkels beboere i slipstrømmen på en grufuld historie om de jødiske underklasseghettoer i Italien og de sorte ghettoer præget af vold og kriminalitet i USA. Modsat de etnisk opdelte enklaver, som ghettonavnet stammer fra, er områderne i Danmark de mest spraglede og mangfoldige kvarterer, vi har. At sætte mærkatet ’ghetto’ på boligområder i Danmark eller kalde dem ’huller i danmarkskortet’ svarer til at sætte filmgenren ’gyser’ på den socialrealistiske thriller, som udspiller sig i lokalområderne og dermed male fanden på væggen i forhold til disse områders kritisable karakteristika.

	Alle områder er forskellige

	Et andet problem er den forsimpling og generalisering, listen medfører. Listen tager på ingen måde højde for det lokale og særegne i områderne, på trods af at områderne på listen er vidt forskellige og placerer sig over hele landet fra København til Vejle. Det er forskellige liv, der leves med forskellige rutiner og problemer. Nogle områder er karakteriseret ved stor til- og fraflytning af beboere, mens andre har en fast beboerskare. Nogle områder ligger afgrænset fra stor set alle bymæssige funktioner, mens andre ligger midt i byens attraktioner. Nogle områder består af høje betonbyggerier med flade græsmarker imellem, mens andre er moderne rækkehuslignende områder med små haver og grønne fællesarealer. Og sådan kan man blive ved.

	Når ’ghettoerne’ er så forskellige, er deres problemer lige så forskellige. Misforståelsen består i at fastsætte fem overskrifter på problemerne fra ministeriets side og dermed også diktere succeskriterierne for arbejdet i de udsatte områder.

	Hjælp din bydel? Flyt væk

	Et af de problemer, som listen udpeger, er integration. Dette kriterium udregnes i virkeligheden som andelen af »indvandrere og efterkommere fra ikkevestlige lande«. Er der flere beboere fra ikkevestlige lande i et boligområde end danske/vestlige beboere, er det lig dårlig integration. Forholder det sig modsat, er det lig god integration. Er din mor født i et ikkevestligt land, tæller du altså på minussiden, mens du tæller på den positive side, hvis dine bedsteforældre var danske. End of discussion. Hvis man skulle være så uheldig, at ens mormor var bosiddende i Teheran, Rio eller Shanghai, da vandet gik, kan man aldrig blive integreret i ghettolistens optik – ligegyldigt hvor mange leverpostejmadder man spiser, hvor flydende dansk man taler, og hvor meget bankospil man har dyrket i forsamlingshuset. Kun én ting kan man gøre for at gavne sit lokalområde i forhold til ghettolistens kriterier: man kan flytte.

	Integrationskriteriet er altså pr. definition ukonstruktivt. Det handler ikke om at udvikle området eller dets beboere til det bedre, men derimod om at flytte mennesker med det uheldige label ’indvandrer’ til andre byområder. Kort sagt: Fokus flyttes fra at løse problemer til at eksportere beboere.

	Se på hverdagen i stedet for tal

	Listen over udsatte boligområder er rigtig god til at fokusere på fortiden, men rigtig skidt som værktøj til at kigge fremad. I stedet for definitionsmanien bør ministeriet give plads til at lade de enkelte områder og beboerne fortælle deres egen historie. For hvad skal der reelt til for, at de ressourcesvage beboere kan vriste sig ud af de negative spiraler?

	De to første skridt er at indramme områdets karakter og lytte til dets beboere. Tag eksemplet Sjælør Boulevard: Det er et område på Københavns sydkant præget af fysisk isolation fra den omkringliggende by. Her er ingen erhverv, indkøbsmuligheder, kulturinstitutioner eller fritidsforeninger i nærheden, men derimod blok efter blok af almene boliger. Her handler beboernes egen historie om, at de savner muligheder for at komme omkring i byen for at lette hverdagens helt almindelige gøremål.

	Derfor har vi over de seneste måneder undervist en gruppe kvinder fra Sjælør i at cykle. Disse kvinder er vokset op i lande uden en udbredt cykelkultur og har derfor aldrig lært at cykle. Denne basale egenskab ligger dem meget på sinde at lære. Kvinderne fremhæver selv, at de føler sig anderledes og begrænset sammenlignet med andre byboere. De ønsker at kunne cykle for at tage deres børn på cykelture og for selvstændigt at kunne klare hverdagens ærinder uden at være afhængig af f.eks. en mand til at køre sig i bil. Evnen til at cykle stiller også kvinderne bedre over for uddannelses- og arbejdsmarkedet, så det eksempelvis bliver nemmere at komme rundt i et job som hjemmehjælper eller at deltage i den årlige firmatur.

	Kan man se effekten af vores cykelkursus på næste års ghettoliste? Nej, formentlig ikke. Men man kan mærke effekten for den enkelte beboer i det sekund, det lykkes dem at finde balancen på den tohjulede. Og man kan mærke effekten i boligområdet, når naboer og familier mødes om en ny fælles aktivitet: cyklen. Hvis vi var startet med listen i hånden, ville vi aldrig være kommet frem til dette behov for en udvidet mobilitet. Men ved at undersøge lokalområdet og beboernes begrænsninger er mobilitet overraskende nok det oftest udtalte behov fra beboernes side. Og i øvrigt den aktivitet i området med størst beboeropbakning.

	En fejlslagen kurs

	Derfor var vores byer og udsatte boligområder bedre stillet, hvis regeringen droppede den håbløse to’er og endeligt afskaffede den såkaldte ’ghettoliste’. Ghettolisten fordrejer politikere og byplanlæggeres hoveder og får dem til at fokusere enøjet på at leve op til de fem overfladiske succeskriterier på listen i stedet for at tage udgangspunkt i den lokale sammenhæng.

	Dette talrytteri risikerer at være spild af tid, penge og kræfter. Men endnu værre: Det risikerer at gøre ondt værre, når de danske spraglede udsatte byområder stigmatiseres som de rene gyserfortællinger. Og det får måske også beboerne selv til at se spøgelser. Ghettolisten vol. 2 med de to nye kriterier om uddannelse og indkomst vidner om en instruktør (Carsten Hansen) og et filmselskab (SRSF-regeringen), som mangler mod til at skrive en ny historie. I stedet hænger de krampagtigt fast i en tidligere storfilms virkemidler og karakterer. Men bare fordi man tilføjer to nye biroller (ghettolistens to nye kriterier), får man ikke nødvendigvis løst de store udfordringer, der ligger til grund for filmens plot.

Naja Poulsen og Lise Rask er specialestuderende i byplanlægning ved Roskilde Universitet og frivillige i et udsat boligområde i København
",0.0,30. maj 2013,"	Derfor har vi over de seneste måneder undervist en gruppe kvinder fra Sjælør i at cykle. Disse kvinder er vokset op i lande uden en udbredt cykelkultur og har derfor aldrig lært at cykle. Denne basale egenskab ligger dem meget på sinde at lære. Kvinderne fremhæver selv, at de føler sig anderledes og begrænset sammenlignet med andre byboere. De ønsker at kunne cykle for at tage deres børn på cykelture og for selvstændigt at kunne klare hverdagens ærinder uden at være afhængig af f.eks. en mand til at køre sig i bil. Evnen til at cykle stiller også kvinderne bedre over for uddannelses- og arbejdsmarkedet, så det eksempelvis bliver nemmere at komme rundt i et job som hjemmehjælper eller at deltage i den årlige firmatur."
12408,/debat/2011/04/atomkraftmodstandere-vildledt,George Monbiot: Atomkraftmodstandere har vildledt os alle,George Monbiot," Jeg har gjort en bekymrende opdagelse: Antiatomkraft-bevægelsen, som jeg engang selv var med i, har vildledt verden om radioaktiv strålings konsekvenser for stråling. De fremførte påstande har ikke været videnskabeligt underbyggede, holder ikke for en nærmere prøvelse og er decideret forfejlede. Vi har gjort os selv og andre mennesker en bjørnetjeneste.
Jeg indså, hvor dybt problemet stikker efter en debat i sidste uge med Dr. Helen Caldicott, en australsk læge og verdens førende a-kraftmodstander. Hun har modtaget 21 æresgrader, snesevis af priser og nomineringer til Nobels Fredspris. Under debatten fremsatte hun flere forbløffende påstande om farerne ved stråling, så jeg gjorde, hvad enhver, der konfronteres med tvivlsomme videnskabelige udsagn, bør gøre: Jeg bad om kilder.
Overdriver groft
Caldicotts svar rystede mig. Først sendte hun mig ni dokumenter: avisartikler, pressemeddelelser og en folder. Intet af dette var videnskabelige publikationer eller refererede til kilderne bag hendes påstande. En af pressemeddelelserne henviste dog til en rapport fra det amerikanske National Academy of Sciences, som hun opfordrede mig til at læse. Det har jeg nu gjort  alle 423 sider. Og den støtter ikke én af hendes påstande. Rapporten modsiger tværtimod alt, hvad hun har sagt om de sundhedsmæssige virkninger af stråling.
Jeg pressede hende yderligere, og hun gav mig en række nye svar, som fik mit hjerte til at synke i dybere i livet. I de fleste tilfælde henviste de til publikationer, der enten havde ringe eller intet videnskabeligt niveau, ikke støttede hendes påstande eller direkte modsagde dem (min korrespondance med hende og alt kildemateriale er tilgængelig på min hjemmeside). Siden læste jeg også hendes bog, Atomkraft er ikke svaret. Dens knaphed på referencer til videnskabelige artikler og overflod af kildeløse påstande chokerede mig yderligere.
I de sidste 25 år har atomkraftmodstandere voldsomt overdrevet statistikkerne over dødsfald og sygdomme forårsaget af Tjernobyl-katastrofen og stillet deforme babyer til skue som i et middelalderligt cirkus. De hævder nu, at 985.000 mennesker er blevet dræbt som følge af Tjernobyl, og at katastrofen vil kræve nye menneskeliv op gennem kommende generationer. Disse påstande er falske.
Ingen frygt
FN's Videnskabelige Komité for Virkningerne af Atomstråling (UNSCEAR) svarer til Det Mellemstatslige Panel om Klimaændringer (IPCC). På samme måde IPCC trækker komiteen på verdens førende forskere og bygger sit overblik på studier af tusindvis af videnskabelige artikler. Om følgerne af Tjernobyl fastslår komiteen:
Af de atomkraftarbejdere, som forsøgte at få katastrofen under kontrol, pådrog de 134 sig akut strålingssyndrom. 28 døde umiddelbart derefter. 19 andre døde senere, men generelt ikke af sygdomme, der er forbundet med stråling. De resterende 87 har lidt under andre komplikationer, men der har blot været fire tilfælde af kræftknuder og to af leukæmi.
zI resten af befolkningen har der været 6.848 tilfælde af kræft i skjoldbruskkirtlen hos børn, som »næsten alene« kan tilskrives, at de sovjetiske myndigheder ikke magtede at hindre folk i at drikke mælk forurenet med jod 131. Derudover »kan der ikke føres overbevisende dokumentation for anden sundhedsmæssig effekt i den almindelige befolkning, end hvad der kan henføres til ioniserende stråling«. Mennesker i de berørte lande i dag »skal ikke leve i frygt for alvorlige helbredsmæssige konsekvenser af Tjernobyl-ulykken«.
Caldicott fortæller mig, at UNSCEAR's konklusioner om Tjernobyl er »mørklægning og politisk bestillingsarbejde«, men har ikke fremlagt skygge af bevis for dette.
Så lille en risiko
I sidste uge tog The Guardians miljøredaktør, John Vidal, afstand fra mit forsvar for atomkraft. Under et besøg i Ukraine i 2006 havde han set »deforme og genetisk muterede babyer på fødeafdelinger ... unge med hæmmet vækst og dværgtorsoer, fostre uden lår eller fingre«. Hvad han ikke så, var beviser på, at noget af dette var forbundet med Tjernobyl-katastrofen.
Professor Gerry Thomas, som har forsket i de sundhedsmæssige virkninger af Tjernobyl for UNSCEAR, fortæller mig, at der er »absolut ingen beviser« for en stigning i fødselsdefekter. Den artikel fra National Academy, som Dr. Caldicott opfordrede mig til at læse, nåede til samme konklusion. Den fandt, at strålingsinducerede mutationer i sæd og æg er en så lille risiko, »at den ikke har kunnet påvises hos mennesker, selv ikke i grundigt studeret bestrålede populationer som Hiroshimas og Nagasakis«.
Uholdbart hovedbevis
Som Vidal og mange andre henviste Caldicott mig til en bog, som hævder, at 985.000 mennesker er døde som følge af katastrofen. Oversat fra russisk og offentliggjort af Annals of New York Academy of Sciences, er denne bog det eneste dokument med videnskabelig aura, som ser ud til at understøtte atomkraftmodstandernes vilde påstande om Tjernobyl.
En tilintetgørende granskning af bogen i tidsskriftet Radiation Protection Dosimetry påpeger imidlertid, at bogen når frem til dette tal ud fra en højest bemærkelsesværdig metode, som går ud på at antage, at alle konstaterede stigninger i dødstal inden for en bred vifte af sygdomme  herunder mange som ikke har nogen kendt forbindelse til stråling  må være forårsaget af Tjernobyl-ulykken.
Der er intet som helst grundlag for denne antagelse, ikke mindst fordi det generelle diagnosticeringsudstyr i mange lande i den tidligere østblok blev drastisk forbedret efter katastrofen. Ej heller gør undersøgelsen forsøg på at korrelere eksponering for stråling med forekomst af sygdom.
Drop eventyrene
Ikke at angive sine kilder, at gendrive data med anekdoter, at håndplukke undersøgelser, der ringeagter videnskabelig konsensus og at påberåbe sig cover-up og konspirationer for at bortforklare denne  alt dette er uhyggeligt velkendt. For dette er jo netop klimaforandrings-benægternes vanemæssige strategier, som den grønne bevægelse har kæmpet så ihærdigt imod ved at kalde videnskaben til sin støtte.
Hvor sørgeligt at konstatere, at når kendsgerningerne ikke passer dem, tyer medlemmer af klimabevægelsen til samme dårskaber, som de fordømmer i anden sammenhæng.
Vi har en pligt til at basere vores vurderinger på de bedst tilgængelige oplysninger. Ikke kun, fordi vi skylder andre mennesker at fremstille problemstillinger, der angår os alle, redeligt, men også fordi vi skylder os selv ikke at spilde vores liv på eventyr. Bevægelsen imod atomkraft har begået en stor uret, som vi nu må beflitte os på at korrigere.
© The Guardian og Information Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",54.0,6. april 2011,Uholdbart hovedbevis
12271,/debat/2011/05/foraaret-kommet-palaestina,Foråret er kommet til Palæstina,Uri Avnery," Med ét enkelt ord: bravo! Meldingen om forsoningsaftalen mellem Fatah og Hamas er den bedste nyhed for freden i Mellemøsten i lang tid. Da lederne for de to organisationer i går satte deres underskrifter på den endelige aftale tog de et stort skridt fremad på deres eget folks vegne  og på Israels.
Der er ingen mening i at stifte fred med et halvt folk. At slutte fred med hele den palæstinensiske befolkning bliver måske nok langt sværere. Men det bliver samtidig også uendeligt mere frugtbart.
Binyamin Netanyahu siger også bravo. For da Israels regering har udnævnt Hamas til være en terrororganisation, med hvilken der ikke kan plejes kontakter overhovedet, kan Netanyahu nu sætte en stopper for alle yderligere fredsforhandlinger med Den Palæstinensiske Selvstyremyndighed. 'Fred med en palæstinensisk regering, der omfatter terrorister? Aldrig i livet! Og dermed basta!' To bravoer altså, men sikke en forskel.
Frygten for enhed
Israels debat om arabisk enhed går langt tilbage. Den begyndte allerede først i 1950'erne, da tanker om panarabisk enhed var i vælten. Gamal Abd-al-Nasser hejste dens banner i Egypten, og den panarabiske Baath-bevægelse blev en stærk politisk kraft i flere lande (dette var længe før, den udartede til lokale mafiaregimer i Irak og Syrien).
Nahum Goldman, den daværende formand for World Zionist Organization, hævdede, at en panarabisk enhed ville være godt for Israel. Han mente, at freden var nødvendig for Israels eksistens, og at alle de arabiske lande sammen kunne mobilisere modet til at gøre, hvad de næppe ville turde hver for sig.
David Ben-Gurion, Israels  daværende premierminister, mente imidlertid, at en sådan fred ikke ville være tjenlig for Israel, så længe zionismen endnu ikke havde opnået alle sine (offentligt uerklærede) mål. I den vedvarende krigstilstand der rådede, var enighed blandt arabere en fare, der for enhver pris måtte forhindres.
Goldman  den mest strålende kujon, jeg nogensinde har kendt  havde beklageligvis ikke sine meningers mod. Ben-Gurion var mindre strålende, men mere beslutsom. Så han vandt.
Del og hersk
I dag har vi det samme problem. Netanyahu og hans flok af fredssabotører ønsker for enhver pris at forhindre palæstinensisk enhed. De ønsker ikke fred, for fred vil forhindre Israel i at nå de zionistiske mål: en jødisk stat i hele det historiske Palæstina fra Middelhavet til Jordan-floden (mindst). Dette vil indebære, at konflikten kommer til at vare i lang, lang tid fremover, så jo mere delt fjenden er, desto bedre.
Sandt at sige var Hamas' entré på den politiske scene påvirket af netop denne kalkule. De israelske besættelsesmyndigheder ansporede med fuldt overlæg den islamiske bevægelse, der senere blev Hamas, til at fremelske en modvægt til det sekulære, nationalistiske Fatah, der blev set som hovedfjenden. Senere fremmede Israels regering bevidst en splittelse mellem Vestbredden og Gaza-striben ved at overtræde Oslo-aftalen og nægte at åbne de fire 'sikre passager' mellem de to områder, som aftalen foreskrev. Med den geografiske adskillelse fulgte en politisk. Og efter en kort kamp tog Hamas direkte kontrol over Gaza-striben.
Da Hamas vandt det palæstinensiske valg i januar 2006 erklærede Israels regering, at man ikke ville have nogen kontakt med en palæstinensisk regering, hvor Hamas var repræsenteret. Den beordrede derfor  et mere dækkende ord findes ikke  USA og EU's regeringer til at følge trop. Dermed blev alle chancer for en palæstinensisk samlingsregering skudt ned.
Broderhad
Befrielsesbevægelser martret af broderstrid er ikke en undtagelse. De er snarere reglen. Den irske revolutionære bevægelse er et glimrende eksempel, og i Israel havde vi kampen mellem Hagana og Irgun, der til tider blev voldelig og meget grim.
Med alle de odds, de har imod sig, har det palæstinensiske folk næppe råd til sådan en katastrofe. Opdelingen har skabt et intenst gensidigt had mellem kammerater, der sad i de samme israelske fængsler. Hamas beskyldte  med en vis berettigelse  Den Palæstinensiske Selvstyremyndighed for at samarbejde med den israelske regering imod dem, herunder for at opfordre israelerne og egypterne til at stramme den brutale blokade mod Gaza-striben  ja endog for at søge at forpurre en aftale om frigivelse af den israelske krigsfange Gilad Shalit for at blokere for frigivelse af Hamas-aktivister.
Men både Fatah og Hamas er mindretal i Palæstina. Det store flertal af det palæstinensiske folk ønsker desperat enhed og fælles kamp for at afslutte besættelsen. Derfor var jublen, da også stor, at den endelige forsoningsaftale blev skrevet under i går.
Netanyahus udvej
Binyamin Netanyahu jubler også. Blækket var endnu ikke tørt på aftalen, før han trådte frem på tv og holdt en højtidelig tale til nationen, som var der tale om en historisk begivenhed.
»I er nødt til at vælge mellem os og Hamas,« sagde han til den palæstinensiske selvstyremyndighed. Det turde ikke være alt for svært  på den ene side et brutalt besættelsesregime, på den anden en flok palæstinensiske brødre, der blot hylder en anden ideologi.
Men denne tåbelige trussel var ikke det vigtigste punkt i erklæringen. Hvad Netanyahu fortalte os, var, at der ikke bliver nogen kontakt med en palæstinensisk myndighed, hvis den på nogen måde kan forbindes med »det terroristiske Hamas«.
Det hele kommer som en stor lettelse for Netanyahu. Han er af det nye republikanske flertal blevet inviteret til at tale i den amerikanske kongres senere i denne måned, skønt han ikke havde noget at sige. Ej heller havde han noget at tilbyde det FN, som står over for at vedtage en anerkendelse af staten Palæstina til september. Nu har han noget: Nemlig at fred er en umulighed, at alle palæstinensere er terrorister, der ønsker at kaste jøderne i havet. Ergo: ingen fred, ingen forhandlinger, ingenting.
Hvis man virkelig ønsker fred, bør budskabet naturligvis være et helt andet. Hamas er en del af den palæstinensiske virkelighed. Jovist  de er ekstremister, men som briterne lærte os mange gange, er det bedre at slutte fred med ekstremister end med moderate. Slut fred med de moderate, og du vil stadig være oppe imod ekstremisterne. Slut fred med ekstremisterne, og sagen er klaret.
Sandt at sige er Hamas da heller ikke helt så ekstreme, som de gerne vil fremtræde. Bevægelsen har gentagne gange erklæret, at den vil acceptere en fredsaftale baseret på 1967-grænserne og underskrevet af Mahmoud Abbas, hvis en sådan bliver ratificeret af befolkningen ved en folkeafstemning eller ved en afstemning i parlamentet. Accept af den palæstinensiske selvstyremyndighed (PA) betyder også accept af Oslo-aftalerne, som PA bygger på. I islam som i alle andre religioner er Guds ord absolut definitivt, men kan 'tolkes', som situationen kræver. Det ved vi jøder alt om.
Forbrødring
Hvad var det, som fik de to parter til at blive mere fleksible? Begge har mistet deres beskyttere  Fatah sin egyptiske protektor, Hosni Mubarak, og Hamas sin syriske, Bashar al-Assad, der lige nu har meget andet at se til og næppe er til at stole på. Det har fået begge sider til at se virkeligheden i øjnene: Palæstinenserne stod alene, derfor var der ikke andet for, end at de atter forenedes.
For fredsorienterede israelere vil det blive en stor lettelse at kunne beskæftige sig med et forenet palæstinensisk folk og med et forenet palæstinensisk territorium.
Israel kan gøre meget for at hjælpe dem til at finde sammen: Vi kan omsider åbne en eksterritorial fri passage mellem Vestbredden og Gaza, og vi kan sætte en stopper for den stupide og grusomme blokade af Gaza-striben (som nu også er omsonst med bortfaldet af den egyptiske samarbejdspartner). Vi kan også lade Gazas indbyggere åbne deres havne, lufthavne og grænser.
Israel må acceptere, at religiøse elementer nu er en del af den politiske scene i hele den arabiske verden. Det betyder, at de med tiden vil blive institutionaliserede og sandsynligvis langt mere 'moderate'. Dette er en del af den nye virkelighed i den arabiske verden.
Tilvejebringelsen af en palæstinensisk enhed bør hilses velkommen af Israel, såvel som de europæiske nationer og USA. De bør forberede deres anerkendelse af staten Palæstina inden for 1967-grænserne, ligesom de bør tilskynde til afholdelse af frie og demokratiske palæstinensiske valg og acceptere deres resultater, hvad de så end måtte blive.
Det arabiske forårs vinde blæser nu også i Palæstina. Bravo!
Uri Avnery er talsmand for den israelske fredsbevægelse Gush Shalom
© Gush Shalom og Information
Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",48.0,4. maj 2011,Oversat af Niels Ivar Larsen
13219,/debat/2010/11/forskning-sahl-madsens-staerke-side,Forskning er ikke Sahl-Madsens stærke side,Henrik Thorn og Emil Stigsgaard Fuglsang," Samfundsvidenskabelig forskning bedrives ifølge videnskabsminister Charlotte Sahl-Madsen (K) ikke i et laboratorium. Og den kræver ikke dyrt apparatur. Derfor er det velbegrundet, at CBS kun modtager 17.000 kroner pr. studerende i basisbevilling til forskning om året, mens DTU, der bedriver 'våd' forskning og uddannelse, modtager 190.000 kroner pr. studerende i basisbevilling til forskning.
Ministerens logik illustrerer en afgrundsdyb mangel på indsigt i samfundsvidenskabelig forskning. Den kræver nemlig andet og mere end laboratorieudstyr.
Det er sandt, at CBS' forskere ikke har brug for mikroskoper og reagensglas. Det betyder imidlertid ikke, at forskningen ikke er omkostningstung. Netop det forhold, at forskningen ikke bedrives i et traditionelt laboratorium, fordrer, at forskerne kommer ud i virksomhederne og indsamler store mængder data om social adfærd. Og efterfølgende skal det indsamlede datamateriale behandles, analyseres og formidles.
Selv om det måske ikke kræver dyrt laboratorieudstyr at foretage analysen, kræver det ofte store menneskelige ressourcer i form af forskere og forskningsassistenter. Det er der imidlertid ikke råd til i dag, da forskerne ikke kan beskrives som nødvendigt apparatur.
Plejer dominerer
Det er 'plejer', der styrer fordelingen af basismidler til forskning i Danmark. Derfor sætter vi spørgsmålstegn ved videnskabsministerens påstand om, at fordelingen af midlerne er velbegrundet.
Vi mener, at man bør kalde fordelingen af basismidler for, hvad den er: historisk baseret. Logikken er, at universiteterne får den del af kagen, de plejer at få. Så sparer man også bøvlet med at lave om på det.
Samme logik ligger i øvrigt bag taxameterbevillingerne til uddannelse.
Når videnskabsministeren påstår, at der er sammenhæng mellem basismidlerne og taxameterbevillingerne, har det mildest talt ikke rod i virkeligheden. Man kan nemlig ikke sætte lighedstegn mellem dyr forskning og dyr uddannelse.
En kandidat er ikke nødvendigvis dyr at uddanne, bare fordi uddannelsen inkluderer tid i et forskningslaboratorium - et laboratorium, som ifølge argumentet om fordelingen forskningsmidler i øvrigt burde være betalt af basismidlerne til forskningen.
Det virker med andre ord som om, vi betaler for laboratorieudstyr to gange, idet de våde forskningsområder støttes både igennem taxametre og basismidler.
Industriel tankegang
Årstallet er 2010 - vi lever ikke i industrisamfundet længere.
Derfor er der brug for, at videnskabsministeren og regeringen erkender, at vi i Danmark ikke længere brødfødes af vores industri, men af vores købmandskab. Det ville regeringen måske have indset, hvis den lyttede til sit eget vækstforum.
Kravene fra videnssamfundet betyder, at vi som samfundsvidenskabsstuderende ved CBS har behov for  en rigtig god forskningsbaseret uddannelse, der skal sikre, at vi som kandidater efter endt uddannelse kan træde ud i samfundet og arbejde for at bringe den danske sundheds- og naturvidenskabelige forskning ud i virkeligheden. Det vil tjene samfundet - ikke blot videnskaben.
Så kære Charlotte Sahl-Madsen: Det er på tide at tage de samfundsvidenskabelige studerende seriøst
Vi, som læser de tørre fag, skal også have mulighed for at træde ind i et laboratorium, forstået som organisationerne omkring os. Det er vores mulighed for at opkvalificere os til de fremtidige udfordringer, som vi som kandidater vil blive stillet over for i videnssamfundet.
Vi ser derfor frem til, at videnskabsministeren anerkender, at der er behov for andet end sundheds- og naturvidenskabelig forskning i et videnssamfund, der skal leve af innovation. Skal man bedrive den slags innovation og købmandskab, kræver det forskning, der bakkes op af mere end 3 til 5 procent af forskningsmidlerne!
Henrik Thorn er stud. merc. (dat) og medlem af CBS' bestyrelse Emil Stigsgaard Fuglsang er stud. bsc.(IBP) og formand for CBS Students




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",2.0,19. november 2010,"Det virker med andre ord som om, vi betaler for laboratorieudstyr to gange, idet de våde forskningsområder støttes både igennem taxametre og basismidler."
5747,/debat/leder/2014/01/danske-forbindelse,Den danske forbindelse,Christian Jensen," 
Det er vor tids største anslag mod den tillid og de frihedsrettigheder, de vestlige demokratier hviler på. Uge efter uge, måned efter måned oprulles nye afsløringer af USA’s spionage og masseovervågning af telekommunikation og internettrafik over hele verden.

	De seneste år har budt på flere opsigtsvækkende overvågnings- og spionagehistorier, end verden fik indsigt i under Den Kolde Krig. Amerikanske borgere bliver masseovervåget på internettet. Demokratiske institutioner i EU og FN bliver tappet. Regeringsledere som kansler Angela Merkel er aflyttet. Vestlige efterretningstjenester har udleveret overvågning af egne borgere til NSA (National Security Agency).

I dag bringer vi historien til Danmark. Efter måneders research kan vi via whistlebloweren Edward Snowden som det første danske medie fremlægge oplysninger fra det amerikanske NSA-overvågningsprogram.

	Der er tale om en kategori af fortrolige efterretninger, som præsident Barack Obama gentagne gange har advaret mod at offentliggøre. Men efter vores opfattelse bringer oplysningerne hverken nationers eller personers sikkerhed i fare. Til gengæld kompromitterer de Obamas hidtidige forklaringer og rejser nye spørgsmål til statsminister Helle Thorning-Schmidt (S).

Først Barack Obama: Den amerikanske præsident har igen og igen retfærdiggjort NSA’s overvågningsprogrammer med samme argument: De overvåger os for at beskytte os mod terrorisme. Meget kan siges om COP15-forhandlingerne i København i december 2009, men et relevant mål for NSA’s globale terrorbekæmpelse kan konferencen næppe kaldes.

	Alligevel kan Information i dag godtgøre, at NSA misbrugte nationernes fælles bestræbelse på at indgå en global klimaaftale til overvågning af forhandlingsparterne. Ifølge et af de lækkede dokumenter, der i flere passager er klassificeret »tophemmeligt«, vil NSA »forsyne beslutningstagere med enestående, betimelige og værdifulde indblik i nøglelandenes forberedelser og mål for konferencen«.

	På topmødets første dag forsikres det i NSA-dokumentet, at tjenesten gennemfører overvågning. Om og hvordan det sker, viser dokumenterne ikke, og vi ved ikke om andre lande havde lignende planer. Til gengæld fremgår det, at USA længe inden COP15 var klædt overordentlig godt på med fortrolige oplysninger. NSA havde således tilvejebragt »forhåndsdetaljer om det danske forslag og deres bestræbelser på at søsætte en ’redningsplan’ for at redde COP15«, som det hedder i et af dokumenterne.

	Spionagen har således givet Barack Obama en enestående position i de forhandlinger, der som bekendt endte i noget, alle andre end amerikanerne betragtede som en fiasko. Siden COP15 er der spekuleret i, at USA som verdens næststørste CO2-udleder havde en særlig interesse i et sammenbrud. Hvis det er tilfældet, havde Barack Obama alle forudsætninger for at sætte sin egen vilje igennem på bekostning af den verden, hvis nødvendige – og gensidige – tillid NSA var rede til at kompromittere.

Dernæst Helle Thorning-Schmidt: Den danske statsminister har igen og igen sagt, at »vi har ikke grund til at tro, at der er foregået ulovlige efterretningsaktiviteter mod Danmark eller danske interesser«.

	Nu kan vi jo ikke vide, hvad statsministeren ’har grund til at tro’, og hvad hun reelt ved. Men efter dagens afsløring er det vanskeligt ikke længere at tro, at der faktisk er ’foregået efterretningsaktiviteter mod danske interesser’. Og det er næppe lovligt.

	Det stemmer dårligt overens med, at den amerikanske ambassadør i Danmark, Rufus Gifford, forleden i Deadline på DR2 fastslog: »Alt, hvad vi gør i Danmark, er koordineret med danskerne og med tanke på danske interesser.«

	I lyset af de oplysninger, Information i dag fremlægger, må hans udsagn anses for enten løgnagtigt eller fremsat i god tro, hvilket i begge tilfælde efterlader Helle Thorning-Schmidt med et forklaringsproblem.

NSA-dokumentet undergraver den særlige danske tendens til at tillægge USA de reneste motiver og kun gode gerninger. Dokumenterne viser med al tydelighed et eklatant tillidsbrud, nemlig at amerikanerne lod aflytning til fremme af egne interesser gå forud for den for kloden afgørende klimaaftale. Det er den virkelighed, Barack Obama og Helle Thorning-Schmidt nu må forholde sig til. Gode forklaringer udbedes.

cj
",13.0,30. januar 2014,"	De seneste år har budt på flere opsigtsvækkende overvågnings- og spionagehistorier, end verden fik indsigt i under Den Kolde Krig. Amerikanske borgere bliver masseovervåget på internettet. Demokratiske institutioner i EU og FN bliver tappet. Regeringsledere som kansler Angela Merkel er aflyttet. Vestlige efterretningstjenester har udleveret overvågning af egne borgere til NSA (National Security Agency)."
9213,/debat/2012/09/by-laengere-by,En by er ikke længere en by,Jørgen Ørstrøm Møller," Siden 2007 lever over halvdelen af klodens befolkning i byer. Overalt vokser store byer og i mange tilfælde konglomerationer frem. Ofte nævnes den kinesiske by Chongqing som verdens største med ca. 30 millioner indbyggere. Denne sammenstuvning af mennesker indenfor en skal af beton og stål med tilhørende slum, forurening, støj og transportproblemer fører til et farvel til kontakten til landbrug og natur for størstedelen af indbyggerne.
Over det seneste tiår har koncentration af befolkningsmasser affødt to reaktioner: For det første interesse for landbrug inde i selve byerne. For det andet naturvenlige byer (på engelsk biophilic cities) med det formål at skabe kontakt til naturen inde i byerne.
For nylig fremkom en redegørelse med tilhørende statistik for landbrug i byen for Hong Kong, der står som et de fremmeste eksempler på sammenhobning af mennesker på et meget lille område. Der er ikke megen plads, så fantasien må tages til hjælp, og den giver det svar, at landbrug kan finde sted på toppen af bygninger med adgang til sol og regn. Og det sker omend i beskedent omfang målt efter forsyning til byen. Omkring tre pct. af de grøntsager, som fortæres i Hong Kong, kommer fra landbrug inde i byen og fortrinsvis fra tagtoppe; men selv om tallet er lavt, er det alligevel opmuntrende. Ikke mindst, fordi der er tale om en frivillig indsats, hvor folk dyrker grøntsager til dem selv og organisk. Beijing og New York er andre eksempler. Undersøgelser peger på muligheder for tagtop-landbrug i Singapore på 600 hektar og i Seoul 235 kvadratkilometer.
Udstrækkes definitionen af by til lidt mere end de tættest befolkede områder, viser statistikken, at i Hanoi i Vietnam, kommer 80 pct. af friske grøntsager, 50 pct. af svinekød, fjerkræ og frisk fisk samt 40 pct. af æg fra, hvad der med god vilje kan sammenlignes med bylandbrug.
Det er i Asien, der er største interesse for bylandbrug, eftersom det er her, de største byer og befolkningskoncentrationer findes. På tilsvarende måde er det i Asien, der kan spores betydelig og voksende interesse for naturvenlige byer. Motivet er ikke økonomisk, men at genskabe fornemmelsen af den omgivende natur og dennes betydning – herunder ikke mindst biodiversitet hos ’bymennesket’.
Centralt i bevidstheden
Hovedværket er en et par år gammel bog af Timothy Beatley, Biophilic Cities: Integrating Nature into Urban Design and Planning, med det sigte at placere naturen centralt i vor bevidsthed. Bealeys budskab er, at vi skal gå langt videre end blot landbrug inde i byen og skabe en ’overbygning’ ud fra erkendelsen af, at mennesket har behov for at leve i samklang med naturen. Det kan af gode grunde ikke lade sig gøre i en betonjungle. Ændres vores byplanlægning ikke, risikerer vi på langt sigt, at der fremstår en mennesketype ude af harmoni med omgivelserne – for hvem alting er kunstigt og kan ’manipuleres’.
Beatley siger det ikke; men det er snublende nært at drage den konklusion, at mennesker ikke vil være i stand til at vise medfølelse, hvis de er revet ud af samspillet med naturen, uden viden og forståelse for naturens rytme og krav til agtpågivenhed med afvisning af rovdrift på de sparsommes ressourcer. Naturens krav og tilbud har indtil fornylig været en del af hverdagen, fordi vi levede i naturen med dens rytme gennem årstider inde på livet.
Det er gået tabt. Vi kan ikke flytte folk tilbage til naturen; ergo flytter vi naturen derhen, hvor folk bor for at bevare disse afgørende værdier.  
Materiel vækst, som vi kender den, er ikke længere mulig. Erhvervsfilosof Morten Paustian, tidligere departementschef og ambassadør Jørgen Ørstrøm Møller, pensionsdirektør Torben Möger Pedersen, tidligere direktør i Dong, Anders Eldrup, og økonom Jesper Jespersen giver deres bud på en ny dagsorden for vækst.
",25.0,5. september 2012,Centralt i bevidstheden
3614,/debat/2014/12/sofie-carsten-nielsen-ved-hvorfor-himlen-blaa,"Sofie Carsten Nielsen, ved du, hvorfor er himlen blå?",Laurits Andreasen," Kære Sofie Carsten Nielsen. I dag så jeg et stjerneskud. Det var slet ikke noget, jeg havde forventet. Det havde regnet kraftigt, og himlen var dækket af tykke skyer. Men ikke desto mindre var der et hul i det ellers tunge skydække, og i denne stribe klar himmel faldt altså en sten ned fra himlen.
Min oplevelse er ikke unik. Mennesker har så tit kigget op i natten og set et lille glimt. Det særlige ved min oplevelse er nok nærmere, at jeg har en idé om, hvad det var, jeg så – nemlig en sten fra det ydre rum brænde op i Jordens atmosfære. Den viden kan jeg takke alle de undrende mennesker, der har kigget op før mig, for.
Faktisk var det min egen undren, som i sin tid fik mig til at søge ind på fysikstudiet. Spørgsmål så umiddelbart simple som: »Hvorfor er himlen blå?« og »hvorfor lyser stjernerne?« var simpelthen så spændende, at jeg ikke kunne lade være med at følge min nysgerrighed.
Nogle gange har jeg tænkt, at jeg burde blive ingeniør i stedet. Og de spiller da bestemt en vigtig rolle i vores samfund. Men, Sofie, det gør den blå himmel også.
Mod til den vovede vej
Verden stopper hverken ved den blå himmel eller ved stjerneskud. Og masser af andre fag står klar til at tage over, hvor fysik slipper. Og som fysik er studiet af disse fag ikke bare store spørgsmål, det er også en systematisk, gennemstruktureret tilgang til spørgsmålene, hvor analytisk og seriøs tænkning anvendes i forsøget på at besvare dem.
Og nu hvor viden, forståelse og erkendelse netop er noget, vi mennesker ønsker, er det mig uforståeligt, at den slags prioriteres lavere og lavere i det danske samfund. Læs f.eks. kommissoriet for regeringens kvalitetsudvalg. Det nævner end ikke, at vi mennesker søger viden og erkendelse, fordi det har værdi i sig selv, og fordi det betyder noget for os. I stedet nævnes jobmuligheder, arbejdsmarked og erhvervsliv. Ikke fordi jeg synes, det er irrelevant. Slet ikke! Det er bare meget langt fra hele historien.
Og kvalitetsudvalget er ikke alene om den tilgang. Vi taler mindre og mindre om de store spørgsmål, selv om vi mere end nogensinde har mulighed for og frihed til at diskutere dem. I stedet går det hele op i vækst og leverpostejmadder til dem, der står tidligt op.
Men viden og erkendelse er vigtig for alle mennesker. Både dem, der smører leverpostejmadder en tidlig morgen, og dem, der ikke gør. Lad os derfor turde vælge viden og erkendelse, og lad os dele den med hinanden. Lad os forfølge de spørgsmål, som alle mennesker søger svar på! Spørgsmål om, hvad der er rigtigt og forkert, hvad der er smukt og afskyeligt, og hvorfor himlen er blå. For i sidste ende er alt dette langt vigtigere end hurtig vækst og erhvervsrelevans.
Så kære Sofie! Lad os tænke stort, højt og frit. Lad os være drevet af vores nysgerrighed og ikke af regneark. Lad mig kunne kigge op på stjerneskuddene og beskæftige mig med kvantemekaniske beregninger uden at skulle skamme mig over, at jeg valgte fysikstudiet og ikke ingeniørstudiet.
Så kort sagt: Hold universiteterne fri af fremdrift og ugennemtænkte dimensioneringer, og lad os i stedet love hinanden, at universiteterne kan være steder, hvor folk kan blive dannet og uddannet i de store og små spørgsmål, og hvorfra de forsigtige svar og overvejelser, vi i skrivende stund har på disse spørgsmål, kan sive ud til resten af samfundet. Lad universitetet være et sted, hvor man tør gå den vovede vej uden at skulle frygte uoverkommelige konsekvenser. Lad mig turde vælge kurset i kvantefeltteori frem for det i elektronik, selv om jeg måske ikke består førstnævnte i første forsøg.
Nysgerrig på verden
Og mon ikke der også kunne klemmes lidt vækst ud af denne form for tankevirksomhed. Den romantiske Ørsted, kendt for opdagelsen af elektromagnetismen, havde næppe forestillet sig, at han ved at følge sine ideer om helhed og ånd i naturen ville lægge kimen til det elektriske samfund. Den videbegærlige Hertz havde nok heller ikke forestillet sig, at hans forsøg med elektromagnetiske bølger ville skabe forudsætningerne for hele det informationssamfund, vi har i dag. Og Hertz og Ørsted er blot to af enormt mange eksempler på, at den frie tanke kan føre mange uforudsete ting med sig.
Det samme kan et omskifteligt uddannelsesforløb. Her kan alle danskeres yndlingsvidenskabsmand, Niels Bohr, nævnes. Efter sigende begyndte Bohr med at læse filosofi og matematik og skiftede først senere til fysik, som han nu er verdenskendt for. Ikke noget Bohr kunne have gjort under fremdriftsreformen, hvor skift af fag og studier undervejs er ganske besværligt. Desuden blev Bohr ikke kandidat på fem år. Men hvordan havde verden i dag set ud uden Bohr? Den havde nok været helt anderledes. Bohrs ideer og den efterfølgende udvikling af dem, i dag kendt som kvantemekanik, har allerede haft enorm praktisk betydning for vores samfund. Elektronik, stråleterapi, kemisk og biokemisk industri er bare få eksempler på områder, som er blevet udviklet voldsomt takket være Bohr og hans ligemænds ideer. Alle ideer, der blev udviklet, fordi mennesker var nysgerrige på verden. Ikke på erhvervslivet.
Og naturvidenskaben er bestemt ikke ene om dette bidrag. Humaniora er mindst lige så vigtig for vores samfund. Hvad er et højteknologisk samfund uden en forståelse for, hvem vi er, hvordan vi tænker, og hvordan vi skal leve og tænke sammen? Hvad er et samfund med hurtig kommunikation uden kunst, kultur og gode historier at dele?
Jeg tror, det er et fattigt samfund. Fattigt på alle parametre.
Tal med os, Sofie
Hverken naturvidenskaben eller ingeniørvidenskaben kan stå alene. Naturvidenskaben kan måske fortælle dig, at mennesket blev til for hundrede tusinde år siden, men den kan ikke fortælle dig, hvad du skal stille op med denne viden. Den tilvejebringer fakta, og derefter har den brug for andres hjælp. Heldigvis står en masse humanistiske fag klar til at hjælpe med, hvad vi skal stille op med denne viden om mennesker. Og tak for det!
Eller hvad med ingeniøren, der udvikler et produkt, som gør tilværelsen lettere for en borger i Danmark, men som forurener under produktionen i Kina. Ja, her er det vigtigt og aktuelt at have et kendskab til både etik og kultur. For hvem har ansvaret, når en dansker køber et produkt, der har forurenet langt borte? Forbrugeren? Importøren? Producenten? Også her kan humaniora byde ind. Og det var blot nogle få eksempler på områder, hvor humaniora har stor relevans.
Så hvad tænker du, Sofie? Hvor vil du hen? Jeg tror, du er på vej i den gale retning. En retning vi fortryder, vi udstak, når vi tænker tilbage senere hen. Vi er mange, som gerne vil kende mere til dine tanker. Hvad er dit syn på videnskaben og dens berettigelse? Synes du, det er vigtigt at tænke over livet og dets mening? Over hvorfor himlen er blå og stjerner lyser?
Jeg tror, vi gør bedst i at give unversiteterne frihed og lade dem forske og undervise i de ting, vi dybest set alle finder væsentlige og interessante. Så skal billige iPads, store fladskærme og alt det andet, du ønsker dig af vores samfund, nok følge med som det tynde øl.
Men kom og mød os, Sofie. Vi er mange, som gerne vil tale, men som ikke bliver hørt. For hende, der skal høre os, tager sig ikke tid. Hun gemmer sig bag embedsfolk, kommissioner og rektorater. Kom ud af busken og mød os i en diskussion af det, som er væsentligt.
Laurits Støvring Andreasen er fysikstuderende ved Aarhus Universitet




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",40.0,5. december 2014,"Verden stopper hverken ved den blå himmel eller ved stjerneskud. Og masser af andre fag står klar til at tage over, hvor fysik slipper. Og som fysik er studiet af disse fag ikke bare store spørgsmål, det er også en systematisk, gennemstruktureret tilgang til spørgsmålene, hvor analytisk og seriøs tænkning anvendes i forsøget på at besvare dem."
4439,/debat/leder/2014/08/ingen-saa-kalifatet-komme,Ingen så kalifatet komme,Lasse Ellegaard," Nyheden om, at PKK, den tyrkisk-kurdiske væbnede separatistorganisation, nu er allieret med USA i kampen mod Islamisk Stat (IS), vakte opsigt blandt udenrigspolitiske iagttagere. Men som nød som bekendt lærer nøgen kvinde at spinde, har amerikanerne været nødt til at se bort fra, at PKK i årevis har figureret prominent på deres terrorliste. Truslen fra IS er nu så konkret, at gammel animositet må vige for nye alliancer. De fanatiske jihadister har sat sig på en tredjedel af Irak og – bortset fra det kurdiske område – hele det nordlige Syrien og har på ganske få måneder ændret Mellemøstens strategiske og politiske landkort.
IS kan i første omgang takke stiltiende støtte fra Saudi-Arabien og Iraks hidtidige valgte diktator Nouri al-Malikis sekteriske inkompetence for deres sejre, i anden række kan de takke den syriske diktator, Bashar al-Assad, tyrkisk tolerance og amerikansk ligegyldighed. Ingen af dem så kalifatet komme.
Saudierne så IS-jihadisterne som bolværk mod Irans ambition om etablering af en shiitisk ’halvmåne’ fra Teheran til Sydlibanon. Al-Maliki så dem slet ikke, før de stod på hans dørtrin i Mosul, heller ikke selv om de hele tiden var til stede i Anbar-provinsens hovedby, Falluja. Og Assad lod dem stort set i fred, så længe de slog militante ihjel fra andre syriske modstandsgrupper og -organisationer. Tyrkiet og USA lod dem operere frit i fejlagtig tro på, at de bekæmpede Bashar al-Assad. Nu står både tyrkere og amerikanere med det problem, at for at undgå, at IS etablerer sig i ’et nyt Somalia’ i Nordsyrien og Nordirak, må regeringerne i begge lande støttes, eftersom kun sammenhængende stater kan garantere effektiv bekæmpelse af IS. Det vil indebære tæt samarbejde med Iran og en vestlig kovending over for Assads regime i Damaskus – altså voldsomme strategiske forandringer.
I Irak er forandringerne allerede indledt med udnævnelsen af ingeniøren og politikeren Haider al-Abadi som ny premierminister i stedet for den dystre og sekterisk egenrådige Nouri al-Maliki. Efter otte år ved magten er han dumpet af Iran og dermed færdig. Selv hans mest loyale militser har vendt ham ryggen. Om den shiitiske al-Abadi, der også er fra al-Malikis ’Lov og Orden’-koalition, kan gøre fra eller til, vil vise sig – han har både amerikansk og iransk støtte, men hvis han skal agere, fordrer det inkludering af Iraks sunnitter i en samlingsregering. Så længe shiitterne sidder alene på magten i Bagdad, kan hans regering ikke påregne støtte fra de sunni-stammer i Mosul og Anbar-provinsen, der mere af nød end af lyst har valgt at alliere sig med IS.
Og så længe amerikanerne sidder på deres hænder, kan civilbefolkningen i regionen ikke påregne politisk stabilitet.
IS har nu vendt deres erobrede, tunge amerikanske våben mod de nordirakiske kurdere, hvis peshmerga-styrker nu er forstærket med de tyrkisk-kurdiske PKK-militante, der indtil i forgårs holdt kølig distance til Massoud Barzanis kurdiske regionalregering i Erbil som følge af hans varme relationer til Ankara. Desuden har kurderne samarbejdet om en flugtrute for de IS-forfulgte yazidier gennem Kandil-bjergene i Tyrkiet og ind i det kurdiske område i Syrien. Amerikanerne har støttet de kurdiske styrker med luftbombardementer af IS-positioner, da USA har både investeringer og personel i Erbil, og i går meddelte USA’s forsvarsminister, Chuck Hagel, at han sender 130 ’rådgivere’ til Nordirak, der skal bistå med at bekæmpe IS. Men kurderne får ikke de tunge våben, de har anmodet om. Kurderne får ammunition og stormgeværer med den begrundelse, at tunge våben kun leveres til regeringen i Bagdad. Men slangebøsser kan ikke – som en kurdisk kommandant anførte – stille meget op mod de amerikanske panserkøretøjer, IS erobrede i juni fra den flygtede irakiske hær i Mosul.
Perspektivet i dette kaos er dog til at få øje på: IS har fremtvunget en ny geopolitisk dagsorden, der kræver samarbejde på tværs af hidtidige antagonismer. Iran og USA taler sammen, Saudi-Arabien og Egypten taler sammen, Tyrkiet må revurdere Syrien-politikken – og PKK-politikken. Der bliver ikke slugt kameler, for de skal bakses gennem nåleøjer. Og den proces er først lige begyndt.
",0.0,14. august 2014,"Perspektivet i dette kaos er dog til at få øje på: IS har fremtvunget en ny geopolitisk dagsorden, der kræver samarbejde på tværs af hidtidige antagonismer. Iran og USA taler sammen, Saudi-Arabien og Egypten taler sammen, Tyrkiet må revurdere Syrien-politikken – og PKK-politikken. Der bliver ikke slugt kameler, for de skal bakses gennem nåleøjer. Og den proces er først lige begyndt."
4059,/debat/2014/10/blevet-plads-halv-time-paa-langs-inden-aftensmaden,80: Der er blevet plads til en halv time på langs inden aftensmaden,Bent Fabricius-Bjerre," Min svigersøn spurgte mig for nogle år siden, om jeg ikke ville tage med ham til en mindre stat i det centrale Afrika. Han skulle forhandle med den lokale præsident om en aftale vedrørende markedsføring af hans land som turistmål.
»Hvad skal du bruge mig til. Jeg har jo intet begreb om det,« sagde jeg.
»Du skal heller ikke sige noget. Bare se gammel ud,« svarede han.
»I Afrika, ligesom mange steder i østen ser man op til gamle mænd. Jo ældre, jo klogere.«
Nu tog jeg af flere grunde ikke med ham og så gammel ud, men det satte gang i mine tanker om det at blive ældre, nu da jeg snart skal runde 90.
Alder er det antal år, man har levet, og alderen har kun rela- tion til det faktum, at man hver time, hver dag og hvert år, der går, har kortere tid tilbage at virke i. Jeg har aldrig spekuleret i alder, hvor gammel min omgangskreds eller mine venner var, eller hvor gammel de måtte synes, jeg var.
Skulle jeg for en gang skyld kigge tilbage, kan jeg konstatere, at da jeg var ung, var de ældre end mig, og i dag er de yngre, og uanset aldersforskel, har jeg altid følt, at jeg talte med en ligeværdig partner.
Er jeg blevet klogere med alderen? Næ! Men jeg har selvfølgelig oplagret en del erfaring på min egen harddisk. De fleste situationer er jo gentagelser, og man husker, hvordan de tidligere er blevet løst, eller hvordan de store fejl blev begået. Men hvad kan man bruge det til, når man er ude af magtens centrum? Undtagen, selvfølgelig, hvis man bliver spurgt. Og det gør man i modsætning til i Østen og Afrika altså sjældent i Vesten. Det er noget af det, man tænker på, når man bliver ældre.
Slår mig sjældent løs
Det er vigtigt ikke at spilde sit liv med at være ligeglad. Ligeglad er aldrig glad, siger man. Men så er det så heldigt, at det er mig selv, der bestemmer, hvad der er væsentligt, og hvad der er ligegyldigt. Jeg springer det uinteressante over og koncentrerer mig om det, der sker her og nu, og prøver at gætte mig til, hvad der vil ske i morgen.
Jeg går sjældent i seng med et problem eller et spørgsmål, jeg ikke har fundet svaret på. Jeg tror ikke på den med, at man skal sove på det. Man bliver ikke klogere af en søvnløs nat, men derimod frisk i hovedet efter otte timers hvil. Det eneste, der en gang imellem kan plage mig om natten, er en skitse til en melodi, som kører rundt i hovedet på mig uden at blive forløst. Men det er jo til at leve med.
Siden jeg flyttede hjemmefra i 15-årsalderen har jeg levet et meget kontrolleret liv. Jeg satte nogle grænser, som jeg altid overholdt. Og det gør jeg stadig.
Stort set spiser jeg det samme hver dag, overholder de aftalte tennis- og ridetimer, drikker min rødvin til middagen og slår mig sjældent løs. I de senere år er der blevet plads til en halv time på langs inden aftensmaden, men ellers er dagligdagen triviel – hvis ikke det var, fordi jeg har et godt familieliv og et spændende arbejde med at skrive musik.
Men selvfølgelig har jeg alene af fysiske grunde ikke helt samme adfærdsmønster som tidligere, og jeg har med årene fået oparbejdet et vist skeptisk forhold til det, der sker omkring mig. Er det nu rigtigt eller spin. Kan man tro på det, der bliver sagt, eller er der en skjult dagsorden? I min ungdom hed det propaganda, og det var lettere at forholde sig til. Her blev det helt firkantet trukket op, hvad man skulle overbevises om.
Men i dag med de sociale medier og professionelle spindoktorer er det selv for branchens egne folk svært at finde ud af, hvad man kan stole på af nyheder og trend. Man påvirkes uden at vide det.
I virkeligheden burde det være forbudt, ligesom man i sin tid forbød film- og musikindustrien at indpode reklamer, som kun kunne opfattes af underbevidstheden, men der er der nok ingen politiker, der vil gå ind for.
Hvorfor dvæle ved i går?
Det er ikke tiden, der går hurtigere, når man kommer op i årene. Det er udviklingen, der er speedet op. Inden for musikken skiftede tonesproget siden 1600-tallet med hver ny generation, der voksede op. Men ved århundredeskiftet begyndte det at tage fart.
Partiturkomponisterne næsten faldt over hinanden med nye skalaer og spændende harmonier, og jazzmusikken blev hurtigt til rock, indtil Beatles kom og væltede det hele på hovedet og gav inspiration til de unge skabere af elektronisk musik. Det er derfor en fantastisk tid, jeg lever i og har haft mulighed for at følge. Men med den stadig større fart inden for den teknologiske udvikling kan en skeptiker frygte, at boblen en dag brister, så vi skal begynde forfra et eller andet sted. Som de store kulturer har gjort det gennem årtusinder.
Hvis vi ser bort fra sygdom, hvornår er man så gammel? Det er ret let at svare på. Det er den dag, hvor man ikke sætter sig et mål for, hvad man skal lave i morgen. Hvis man er tilfreds, er man gammel. Det er der mange, der har det godt med, og det er fint nok, men ikke hvis man gerne vil se, hvad næste dag bringer. Det, der skete i går, kender man allerede, så hvorfor dvæle ved det.
Jeg tror, min indstilling er genetisk betonet. Min mor, som blev 104 år, så altid frem til et eller andet og satte alt ind på at komme derhen. Da et af hendes store mål var at blive 100 år, lagde hun sig i sengen tre uger før fødselsdagen for ikke at blive syg. Men da jeg sagde til hende, at den sikreste måde at dø på i hendes alder var, at lægge sig, svarede hun: »Det er sikkert rigtigt« og stod op igen og fejrede dagen.
’Bent, nu dør jeg’
Min mor har selvfølgelig været til stor opmuntring for mig. Især i mine senere år. Hun var et par og 80, da min far døde, og hun flyttede ind i et lille rækkehus på Strandlund i Charlottenlund. Området havde også en afdeling med plejehjem, men dér skulle hun først over, når hun blev gammel, sagde hun.
Da hun var 92 fik hun sig en 10 år yngre kæreste, som også boede på Strandlund. Jeg opdagede det ved, at hun var begyndt at lakere sine tånegle. Det havde for så vidt været i orden, hvis det ikke var, fordi han var gift. Det afstedkom en del sladder på området. Så konsekvent, som hun var, besluttede hun sig for at flytte hen til en ældrebolig ved Tuborg Havn. Det var lige i nærheden, men væk fra snakken.
Aksel, som kæresten hed, døde efter et par år, og hans kone forbød min mor at komme til begravelsen. Det, syntes hun, var lidt urimeligt, hendes alder taget i betragtning, og jeg måtte forklare hende, at andres følelser, ligesom hendes egne, er tidløse.
Da jeg var 80 år præsenterede jeg min nuværende kone, Camilla, for hende. Da hun var en del yngre end mig, sagde min mor:
»Nu går du vel ikke hen og får flere børn.«
Når man er oppe i 90’erne, vænner man sig til, at omgangskredsen falder fra. Så min mor tog Aksels bortgang afslappet og flyttede på eget initiativ ud til Lions Park i Trørød. Det var jo ikke længere nødvendigt at være i nærheden af ham.
En dag, da jeg besøgte hende, sad hun i husets restaurant ved siden af en ældre mand i kørestol. Uden for hans hørevidde hviskede hun til mig: »Tag det roligt, jeg gifter mig ikke igen.« Da var hun 103 år.
Det var først, da hun blev 104 år, at hun ringede til mig på Mallorca og sagde »Bent, nu dør jeg.«
»Jeg synes, du skal vente, til jeg kommer hjem,« svarede jeg. »Og så skal du slutte af med din årlige familiefest i Fåborg.«
»Det er en god idé,« svarede hun og gennemførte festen, bestemte menuen, skrev bordkort og omdelte den årlige sang. Dagen efter lagde hun sig for sidste gang. Spiste ikke, drak ikke, men det tog alligevel næsten en måned før hun slap livet og sov hen med et stille, blidt smil om munden.
Bent Fabricius-Bjerre er komponist




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",10.0,4. oktober 2014,Slår mig sjældent løs
9570,/debat/2012/07/laeserbreve-14,Læserbreve,Erwin Plahn," Ekstreme Sass Larsen
Henrik Guldborg Bøge,
Charlottenlund
Henrik Sass Larsen (S) beskylder Enhedslisten for at være ekstrem. Men for bare et par år siden var det et ekstremt synspunkt at skære i dagpenge og andre overførselsindkomster. Det var en idé, som kun de mest liberalistiske venstreløver og CEPOS turde foreslå. Men efter regeringen har overtaget idéen i sin skattereform, opfattes det nu af Sass Larsen som et helt legitimt forslag fra den politiske midte.
EL ønsker en offentligt drevet bankvirksomhed. Det beskriver Sass Larsen som »et ekstremt synspunkt«. Men det er kun ganske få år siden, at den statsdrevne Girobank var en vigtig spiller i bankverdenen.
Det tyder altså på, at Sass Larsens definition af, hvad der er ekstremt, ikke handler om indholdet, men om afsenderen. Socialdemokraternes politik vil i Sass Larsens øjne til enhver tid være midtsøgende og legitim, mens forslag fra EL altid vil være ekstreme. Jeg håber, at mange vil gennemskue hykleriet.
 
Lær af Baunsgaard
Ole Thorbek, Værløse
For de radikale er det et mål i sig selv, at regeringen indgår forlig med V og K. Resultatet har blandt andet været forringelser af forholdene for de arbejdsløse, kontanthjælpsmodtagerne og førtidspensionisterne.
Men her kunne R lære meget af den tidligere radikale statsminister, Hilmar Baunsgaard, der sagde: »Det handler ikke om, hvem man samarbejder med, men hvad man samarbejder om.« Og i den forbindelse kunne R passende erindre sig Viggo Hørup, der sagde: »Min hånd skal altid være mod den politik, som jeg anser for den lumpneste af alle, den, hvor de rige rotter sig sammen om at plyndre de fattigste og sætter overklassen på nakken af dem, der har mindst at stå imod med, for at trykke dem ned til ingenting.«
 
Proletariat på rastepladsen
Erik Østergaard, adm. direktør, Dansk Transport og Logistik
Enhver vognmand og chauffør har ved selvsyn konstateret den sociale armod, som hver dag udspiller sig på vores rastepladser.
De dårligst betalte chauffører har ikke råd til basale hygiejniske faciliteter, og tilbereder selv deres mad på primus. Det kan sagtens være, at de tjener en hæderlig hyre sammenlignet med lønningerne i deres respektive hjemland, men det er bestemt ikke en tilstand på det danske arbejdsmarked, som vi kan være bekendt at vende det blinde øje til.
I dag krydser der flere danskejede lastbiler med udenlandske nummerplader over grænsen end nogensinde før. Vi befinder os på et historisk lavpunkt i forhold til antallet af danske vognmænd: Cirka 700 færre end for bare fire år siden. Samtidig ser vi, at konkurrencen fra udenlandske chauffører presser prisen på transportydelser langt ned. Det har blandt andet den uheldige sideeffekt, at chauffører presses eller fristes til at køre på kanten af reglerne om køre-hvile-tider, hastighed og last for at tjene penge.
Det kan ikke være rigtigt, at danske transportvirksomheder skal udkonkurreres af et proletariat af underbetalte udenlandske chauffører.
 
To retninger for gymnasierne
Christian Harder, Aalborg
Freja Schloss skriver i en klumme den 11. juni, at »krav om høje gennemførelsesprocenter og taxametersystemet har korrumperet gymnasierne«. Det er sket i forlængelse af politikernes ønske om, at 95 procent af en årgang skal gennemføre en ungdomsuddannelse.
For at nå denne målsætning har politikerne haft to instrumenter at regulere på. Det ene var en generel opkvalificering af ungdommen, det andet var en generel sænkning af kravene for at gennemføre ungdomsuddannelserne.
Det er ret nemt at gennemskue, hvilket af instrumenterne der var nemmest at regulere for at nå målsætningen. Den nye karakterskala understreger blot, hvilken retning der blev valgt.
 
Farlig historieløshed 
Søren Lom, Herlev
Det tog Socialdemokraterne 60 år at rydde op efter liberalisternes fest i 20’erne. Det tog neoliberalisterne 20 år brænde det hele af igen. Og nu står S med tændstikkerne fremme, og siger, de også vil være med.?Historieløshed er en farlig drik.
 
Markedet skal repareres
Michael Kongstad Nielsen, Virum
I en artikel bragt den 11. juli udtaler professor Ove Kaj Pedersen, at ingen af de ideologibærende partier i Danmark »har brugt krisen til at reformulere sig«.
Det er så rigtigt. Hjernevirksomheden er gået i stå under krisen. Partierne fortsætter blindt med at tro på det frie markeds velsignelser, alt sammen på trods af fem bankpakker, internationalt aftalte kartelrenter mellem de største banker, manglende investeringer, faldende forbrug og stigende arbejdsløshed.
De gamle partier vil ikke se i øjnene, at markedet er i krise. Det er markedet, der skal repareres, og ikke samfundet, der skal tilpasses markedet. De nye samfundsvilkår, som artiklen hentyder til uden forklaring, er markedets krise. Men i stedet for at angribe formuleringen derfra, lægger man sig fladt ned for markedets uudtalte krav, og prøver at tilpasse samfundet derefter.
 
Ens regler for alle i udlandet
Simon Emil Ammitzbøl,
politisk ordfører, LA
Danske nødhjælpsorganisationer tager sig til hovedet, fordi regeringen og Venstre og Konservatives skattereform kommer til at koste dem flere millioner kroner om året.
Sagen er nemlig den, at danske nødhjælpsarbejdere, der er sendt ud i mere end 180 dage om året, fremover skal betale fuld skat.Lovændringen rammer i øvrigt også erhvervslivet, der sender medarbejdere til udlandet i længere perioder.
NGO Forum har bedt skatteministeren om at undtage nødhjælpsorganisationer fra de nye regler. Hvis det sker, bør Thor Möger (SF) helt droppe at skærpe skattereglerne. Loven bør være ens for alle udenlandsdanskere – uanset deres jobfunktion. Merbeskatningen af udsendte medarbejdere vil nemlig resultere i svækket konkurrenceevne eller tab af danske job.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,14. juli 2012,De 5 artikler I har brugt mest tid på
12996,/debat/leder/2010/12/koeb-smid-vaek,Køb-og-smid-ikke-væk,Kristen Bjørnkjær," TRE UD AF fire danskere mener, at reklamer fylder for meget i deres hverdag, lyder det overraskende resultat af en undersøgelse fra tænketanken Cevea. Overraskende, fordi det at være imod reklamer forbindes meget med gammeldags venstreorientering.
Samtidig har en anden tænketank, Concito, lavet beregninger, der overraskende viser, at det ikke er vores privatforbrug af benzin, el og gas, der gør mest skade på klimaet. Det er produktionen af forbrugsgoder. At producere et par bomuldsbukser forurener lige så meget som at køre 300 kilometer i bil, skrev Politiken forleden.
Nu skal alle mulige undersøgelse altid tages med alle mulige forbehold, for hvem  spurgte, og hvordan spurgte man? Det betyder også noget.
Men holder begge informationer stik, står vi midt i et paradoksproblem. Reklamebombardementet, som et stort flertal er imod, modarbejder de klimamål, som er i alles interesse.
HERTIL KOMMER, at sælgerne er mere og mere aggressive i metoderne. Nyeste skud på stammen er, at de af deres arbejdsgivere opfordres til systematisk at prakke kunderne en ting mere på, end den, de egentlig havde tænkt sig at købe. Det har mange oplevet, når de holder ind ved rastesteder på motorvejene.
Altså: Man står i køen ved kassen med sin bøf bearnaise eller pølse med brød for at betale. Ham eller hende ved kassen spørger:
»Skal du ikke liiiiige have en flaske vand med?«
Hver eneste person i køen spørges. Det bryder kunderne sig ikke om. Dem, der skal sige det, bryder sig heller ikke om det. Men de skal.
Man sidder midt i en øm tete-a-tete med sin elskede, eller man er lige kommet hjem fra en nær pårørendes begravelse, da telefonen ringer, og en vildt fremmed stemme spørger:
»Har du ikke lyst at abonnere på Berlingske Tidende? Vi har lige et knaldgodt tilbud til dig!«
Det er jo et overgreb mod privatlivets fred, om end lovligt, og ja, det kunne også være Information, for når konkurrenten bruger metoden, må vi også. Sådan er det, og det giver faktisk nye abonnenter. Det kan også være en markedsanalyse, og selvfølgelig kan man lade være at tage telefonen, men det kunne jo være noget vigtigt.
Antallet af reklamefilm på de mest sete danske stationer er næsten firedoblet gennem de sidste ti år. Som noget nyt er product placement blevet tilladt. Et bilfirma kan f.eks. købe sig til at få et bestemt bilmærke anbragt i en populær tv-serie. Før var det instruktøren, der bestemte, om det skulle være en 2CV eller en BMW, der skulle med. 65 procent af danskerne er imod denne nye lov.
ET STED HAR man længe kunnet aflæse, at det ikke kun er venstreorienterede, som har noget mod for mange reklamer: hos postvæsenet. Over en halv million danskere har hidtil mærket deres postkasse med et nej tak til de reklamer, der ellers ville blive proppet tykt ind gennem deres brevsprækker.
Tænketanken Concitos bud på, hvordan man bremser den samfundsskadelige effekt af for meget produktion, hjulpet frem af reklamer, er såre enkel: Hellere købe en dyr kvalitetsstol, der kan holde i mange år, end en billig Ikea-stol, der kun kan holde i få. Med andre ord et opgør med køb-og-smid-væk-filosofien, som ellers har været fremherskende. Kvalitet som nyt parameter vil ikke være så dårligt. Hellere give børnene en tur i Tivoli end nyt legetøj og elektronik, siges det også.
Det sidste er ifølge Morgenavisen Jyllands-Postens forbrugerportal en ny trend. I år lå der gavekort til oplevelser under juletræerne, hvad enten det er til faldskærmsudspring, et wellnesscenter eller et romantisk restaurantbesøg. Konceptet er belgisk, hedder Bongo, og har bredt sig til flere lande.
Motivet er dog det mindre idealistiske, at folk sådan set efterhånden har ting nok. Men hvor ville det da være poetisk, hvis man kunne give hinanden en spadseretur i Dyrehaven eller skoven som julegave.
NU ER DET ikke sådan, at danskerne slet ikke vil have reklamer. Ingen ønsker vel bybilleder, der er kedelige som en østtysk købstad før Murens fald. Reklamer er opfindsomme og underholdende, når de er bedst. Der er investeret meget kreativt talent i dem. New York med store billboards og blinkende neonlys har stadig en stor tiltrækningskraft.
Men der er for mange reklamer hos os, siger altså danskerne. Hvorfor er de der så? Svaret er indlysende: Fordi de fortsat har stor effekt. Skal man forbyde det? Nej, men man kan regulere. Det sker allerede. I Rønne på Bornholm indførte man en skiltepolitik for reklamering i det offentlige rum for at bevare skønheden i den gamle bykerne.
På TV 2 må højest 15 procent af sendefladen være reklamer. Reguleringer er her allerede, og med den nye melding om befolkningens syn er der basis for endnu flere.
For det er jo absurd og skizofrent, at én samfundsinteresse siger 'køb mindre', mens en anden siger 'køb mere'.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",3.0,28. december 2010,"For det er jo absurd og skizofrent, at én samfundsinteresse siger 'køb mindre', mens en anden siger 'køb mere'."
10655,/debat/2012/01/laeserbreve-1,Læserbreve,Simon Ellehammer og MA i freds-," Skidt udenrigspolitik
Johan Keller, Lyngby
Det eneste udenrigspolitiske emne i regeringsgrundlaget var en undersøgelse af Irak-krigen. Den ser vi frem til, men viljen til at få alle detaljer på bordet, er bestemt ikke overbevisende.
Der var store forventninger til en ny udenrigspolitik fra regeringen. Vi blev lovet anerkendelse af Palæstina som stat og håbede ligeledes, at SF kunne afkorte den danske deltagelse i Afghanistan. Men hvad er der sket?
Ingenting i Palæstina-sagen, mens Israel stille og roligt, med USA’s opbakning, fjerner de fysiske muligheder for en palæstinensisk stat. SF går nu ind for krigsførelse i Afghanistan.
Når ministrene rejser til USA og Kina, snakker de værterne efter munden, hvorimod vores udenrigsminister leger stærk mand omkring handelsboykot af Iran.
Danmark står fuldt og helt bag en handelsboykot, skønt der ikke foreligger beviser for kernevåbenproduktion. Med de skarpe udtalelser er Villy Søvndal med til at legitimere USA’s krig mod Mellemøsten. Hvad skulle vi egentlig med den nye regering, når vi ikke får en ny udenrigspolitik?
VK’s skatter
Erik Stubtoft, Snekkersten
Forældre til børn i kommunale børnehaver, folkeskoler og fritidsklubber skal leve med, at deres børn ikke er dækket af en kommunal ulykkesforsikring, hvis de kommer til skade, mens de er i kommunens varetægt. Det har den tidligere regering sørget for.
I en kommune af Helsingørs størrelse med ca. 62.000 indbyggere, heraf ca. 7.000 skolebørn og ca. 2.000 i dagtilbud, skal forældrene tegne private forsikringer for samlet mellem fem og ni millioner kroner i forsikringspræmie.
Hidtil har det været kommunen, som har tegnet forsikringen for børnene, til en pris på 130.000 kroner om året.
Det forekommer logisk, at en kommune bør tegne en ulykkesforsikring for børn og unge, og sikrer dem, hvis de kommer galt af sted ved leg eller andre aktiviteter, mens de er i kommunens varetægt.
I stedet har VK-regeringen sørget for en kæmpe udgift til forældrene og en enorm indtægt til forsikringsselskaberne. Kan man kalde det for andet end en form for skat?
Euroen skal begrænses
Benny Normind, Farum
Hvis Europa skal ud af den nuværende økonomiske krise, er det nødvendigt, at de sydeuropæiske lande forlader eurosamarbejdet og genoptager deres tidligere valutaer.
Der er tale om Grækenland, Italien, Spanien, Portugal, Cypern og Malta. De nævnte lande skal have muligheden for individuelt at devaluere deres valutaer til et niveau, som er internationalt konkurrencedygtigt.
Det er den bedste løsning, hvis Europa skal undgå at ende i et økonomisk kaos.
Den ny aktivisme
Beslutningen om køb af nye kampfly skal træffes i 2014, og et forsigtig skøn angiver beløbet til 120 milliarder kroner over en 30-årig periode.
Næsten alle partier er klar til at fortsætte den aktivistiske udenrigspolitik. Det er newspeak for militaristisk. Argumentet i forsvarsforliget er at støtte krige som dem i Afghanistan, Irak og Libyen. 10 års krig og tabet af omkring 50 unge danskere får ikke Folketinget til at genoverveje beslutningen.
Der er ellers en egentlig aktivistisk strategi, der ikke sender unge danskere i døden eller giver os civilbefolkningers blod på hænderne.
120 milliarder kroner svarer for eksempel til 24.000 mine-wolves. De kunne bruges til at fjerne de 110 mio. landminer, der hvert år lemlæster 5.000 mennesker.
Vi kunne nok købe lidt færre og have råd til driften også. Eller vi kunne slukke tørsten hos de 800 millioner mennesker, der lever uden rent drikkevand. En brønd koster gennemsnitligt 50.000 kroner, så lav selv regnestykket.
Kan det tænkes, at en sådan aktivistisk udenrigspolitik vil give os større indflydelse i verden end 30 bombefly? Hvad bekæmper bedst terrorisme — bomber eller hjælp til nødlidende? Kan det tænkes, at kampfly slet ikke er så god en ide, som politikere og forsvarskommandoen giver udtryk for?
Plads til alle på jobmarkedet
Holger Lindgreen, Esrum
Skam få Information, der nu inden for få måneder har bragt to kronikker, som beskriver førtidspensionister og mennesker på anden offentlig forsørgelse som arbejdssky livsnydere. Indstillingen er ikke ny: I 30’erne betegnede de velbjergede de arbejdsløse som arbejdssky.
Tildeling af førtidspension hviler på en vurdering af, om den pågældende kan fungere i det eksisterende arbejdsmarked. Sagt på en anden måde: Strukturen på et arbejdsmarked under globalisering og EU-harmonisering udelukker et stort antal danske arbejdssøgende.
Og det burde en professor fra CBS — den ene kronikør — vide. Mange førtidspensionister har fået pensionen pga. psykiatriske diagnoser, noget som en bachelor i psykologi — den anden kronikør — ikke har kompetence til at udtale sig om.
Det er rosværdigt og burde ikke kritiseres, hvis man som kasseret af samfundet alligevel forsøger at få tilværelsen til at hænge sammen. Man kan ikke forlange, at mennesker dømt til offentlig forsørgelse skal leve i ensomhed og elendighed, selv om alt for mange faktisk gør det.
Man burde rette kritikken mod det elitære arbejdsmarked og ikke køre en kampagne, hvis egentlige formål er at legitimere besparelser, som kan komme de velbjergede borgere til gode.
Politikerne har bestemt, at folkeskolen skal være inkluderende og rummelig. Det burde man overføre til arbejdsmarkedet.
Børns musik før opera
Martin Gerup, Roskilde
Jeg mener Det Kongelige Teaters operakultur er et modefænomen, der opstod i kølvandet på den økonomiske optur, da det hele bare gik opad. Dyrt og fint skulle det hele være.
Uh, vi havde råd til at købe hele verden. Så manglede det bare, at vi ikke også fik opera på Holmen og Koncerthus i den nye Ørestad, til de mange operaelskere. Kom det nedefra? Det synes jeg ikke.
Det var kommercielt og selvrefererende efter devisen: »Vi er mange der mener,« alt imens Bertel Haarder og Tina Nedergård og Troels talte folkeskolen ned under bæltestedet, og sendte forældre med børn, der gerne ville have musisk-praktiske fag over i privatskolerne.
Jeg har ikke tillid til begrebet verdensklasse i Danmark. Jeg kan nøjes med godt. Men det skal fandme være godt.
Jeg er musiklærer, så jeg er engageret i, at børnene vokser op i musisk-praktiske omgivelser. Jeg tro , at vores opgave er at få sendt de kommende generationer godt i vej kulturelt. Og her synes jeg, vi svigter fælt. Rigtig fælt.
Mit udgangspunkt er, at hvert eneste barn i skolen er vigtigere end verdensklasse. Inklusive stjerner som pianisten Lang Lang. Han har jo lært det, han kan godt, og vi kan høre ham hvor som helst.
Det er børnene, der mangler. Fremtidens publikum. Og så mener jeg, at noget der koster 1.500 kroner pr. siddeplads er en uhørt luksus, som man godt kan stille sig kritisk overfor.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",3.0,30. januar 2012,"Uh, vi havde råd til at købe hele verden. Så manglede det bare, at vi ikke også fik opera på Holmen og Koncerthus i den nye Ørestad, til de mange operaelskere. Kom det nedefra? Det synes jeg ikke."
11127,/debat/2011/11/soeger-sted-findes,"De søger det sted, der ikke findes",Silas Harrebye," Vi kender alle situationen: Du har kritiseret noget eller nogen, og din modpart stiller spørgsmålet:
»Så hvad foreslår du, at vi gør i stedet?«
Hvis du ikke har et klart svar på hånden, kan dette spørgsmål effektivt tage brodden af din kritik. Det er også grunden til, at politiske rådgivere sikrer sig, at deres politikere — i al slags vejr — selvsikkert kan svare på dette spørgsmål. I et sådan kritisk ideologisk alarmberedskab, synes automatpiloten nemlig at tage over.
Under det politiske strategiske spørgsmål ligger der dog et mere fundamentalt etisk spørgsmål: Skal vi absolut altid selv have alternativer klar til det eksisterende samfund for at kunne tilladelse os at kritisere det?
Det er et kendt argument, at et solidt normativt fundament og en klar idé om, hvad der konstituerer det gode liv, er nødvendige betingelser for at kunne formulere en gyldig strukturel kritik af det eksisterende samfund. Dette er en vigtig filosofisk øvelse, men problematisk at forlange af folk i oprør.
Sådanne krav kan nemlig godt ekskludere en masse mennesker fra at ytre sig kritisk, da der er mange, der ikke kan leve op til sådanne standarder. Det kan for eksempel skyldes, at de ikke har det fornødne sprog. Børn, unge, nogle indvandrere og andre, der af den ene eller anden grund ikke taler den politiske offentligheds lingua franca, har for eksempel svært ved i fine termer at formulere, hvad det gode liv er.
Man risikerer endvidere ikke kun at ekskludere nogle, men også nogetfra den offentlige debat, da det ikke er alting, der kan formuleres rationelt. Den skæve idé, det uforklarlige engagement og den intuitive indignation er relevante politiske fornemmelser. Kunstnere og alle andre, der tør stole på deres kritiske sans og følge deres kreative potentiale, behøver derfor ikke altid vide præcis, hvad de ville gøre med magten, hvis de fik den. De fleste vil slet ikke have den.
Kritik før forandring
Men har oprørsbevægelserne brug for filosofisk assistance, når der skal bygges en semantisk bro mellem aktion og intention, afsæt og bevægelse? Måske.
Aktivister fra Anne Hazare i Indien til græsrødder i Wisconsin har i år vist, at forandring godt kan starte med kritikken og sidenhen lede til refleksion over, hvordan det retfærdige samfund ser ud. Ikke nødvendigvis den anden vej rundt.
Under Det Arabiske Forår var det i de fleste lande uklart, hvem der skulle tage over, hvis regimet faldt, og hvordan en sådan proces i øvrigt skulle se ud. I Spanien ledte frustrationen over den høje arbejdsløshed mest øjensynligt til krav om politisk rotation, ikke til forslag om hvilken arbejdsmarkedspolitik, der skulle føres.
Occupy-bevægelsen er senest blevet kritiseret for ikke at have nogle klare krav eller målsætninger. Det er på én og samme tid bevægelsens styrke og svaghed. Det slører på den ene side fokus og gør det svært at stille politikerne til regnskab og gå i dialog. På den anden side ved vi jo alle sammen godt, hvad det drejer sig om, og det manglende manifest gør det svært for oppositionen, at feje det, der alligevel står skrevet på væggen, af vejen. Åbenheden giver samtidig mulighed for, at flere af de 99 pct. vil være med, da de ikke føler sig afskrækket af for firkantede politiske, sociale eller identitetstilpassede afgrænsninger.
Det søgende demokrati
Demokrati er en usikker, men inddragende proces, hvor man i fællesskab og på tværs af politiske og sociale skel må tale sig frem til mulige løsninger. Oprørsbevægelserne bidrager til at omtænke, hvordan det kan ske på tværs af civilsamfund, erhvervsliv og det parlamentariske system. Målet er ikke skyttegravskrig, hvor fjendtlige parter på forhånd har besluttet sig for at være uenige. Vejen frem — i al slags vejr — er åben, lydhør, nysgerrig, ydmyg og søgende. Her er aldrig nogen nemme løsninger. Som de også råber:
» This is what democracy looks like.«
At vi ikke kan forestille os et bedre demokrati end vores eget, er jo ikke ensbetydende med, at det ikke findes. Det ville være en dumstolt slutning. En modig konsekvens af muligheden for at skabe et sådant, er at søge det uden at vide præcis, hvordan det ser ud, eller hvordan man når dertil. Det er det projekt, nutidens politiske opdagelsesrejsende kaster sig ud i. De søger det sted, der ikke findes — utopia.
Men er der i så fald tale om sociale bevægelser eller løsrevede oprør, der blot stjæler overskrifter i projektsamfundets midlertidige krise? Ifølge direktør i Vestas Morten Albæk skal en bevægelse for at have virkning »have en systemisk tænkning bag sig. Hvis den ikke har en filosofi og ved, hvor den vil hen, bliver den meningsløs.« (Eksistens på P1 den 23 oktober).
Men hvad kommer egentlig først: indignation, politisk bevidsthed eller artikulationen af denne? Måske stiller vi for store krav til en gryende bevægelse. Man kan jo ikke tage stilling til patientens behandlingsform, før man ved, hvad han fejler.
»På samme måde her,« siger en af de mange talsmænd i New York, Jesse Lagreca:
»Vi er nødt til at tale om, hvad vi er trætte af først. Derefter kan vi begynde at snakke om krav.« (CBS, 15. okt.).
Nye debatformer
Historisk set har sociale bevægelser som regel gået på to ben, hvad disse ting angår. På den ene side er de mobiliseret på baggrund af en til tider udefineret utilfredshed med det eksisterende system eller den herskende kultur. På den anden side har denne grundlæggende kritik ofte ledt til mere målrettede kampagner.
De bevægelser, der har præget det politiske landskab det seneste års tid skal og vil ikke (endnu) anvise løsninger, men bidrager med nye demokratiske debatformer og alternative beslutningsværktøjer. Det gælder deres innovative brug af nye sociale medier, deres konstruktive dialog med myndighederne og deres eksperimenterende organisationsformer. Generalforsamlingerne, som vi har set dem i foråret i Spanien og nu i Occupy-bevægelsen, er ét eksempel på et sådan eksperiment.
Spørgsmålet om nødvendigheden af at præsentere et alternativ til det, man kritiserer, knytter an til, hvordan vi kan måle effekten af oprørsbevægelsernes eksistens. På kort sigt kan man se, om et lovforslag er blevet gennemført, eller en politiker er blevet valgt. På længere sigt kan bevægelser påvirke vores kultur og således få afgørende om end indirekte politisk indflydelse.
I begge tilfælde spiller utallige faktorer selvfølgelig ind. Hvorfor det selv i historiske, komparative analyser er svært at sige, præcis hvilken effekt en given bevægelse har haft.
Det, man med sikkerhed ud fra sådanne undersøgelser kan sige, er, at bevægelsers mulighed for at få indflydelse på udviklingen af vores samfund, ikke nødvendigvis beror på nogen sammenhængende politisk filosofi eller fremsættelsen af krav, der skal kunne indlæses med øjeblikkelig varsel. Man kan eksempelvis ikke alene lovgive sig ud af klimaforandringerne, økonomisk ulighed eller kønsdiskriminering. Der skal holdningsændringer til. Det er dem, ethvert oprør først og fremmest kæmper for og sigter imod.
Det bliver eksempelvis ikke så farligt at springe ud som homoseksuel, når seksualitet ikke længere er så tabubelagt. Når det sker, er der pludselig flere mennesker, der kender nogen, som er homoseksuel. Dette kendskab normaliserer det, der tidligere var afvigende, og så er der ikke lang vej til at stemme på en politiker, der går ind for ægteskaber mellem mennesker af samme køn. Homobevægelsen er et eksempel på, hvordan den langsigtede forandring godt kan starte med simpelthen at få sat ting på dagsordenen.
Generationsopgøret
Det universelle oprør er det, vi alle kender til. Det har en familiær karakter. Generationsopgøret. Den unge datter eller søns brud med forældrenes måde at tænke og gøre tingene på. Men heller ikke her har kritikken noget klart mål. Ingen i familien ved, hvad det skal ende med. Det unge menneskes usikkerhed åbner op for en søgende nysgerrighed, som ikke blot kendetegner fremtidens medborgere, men også et dynamisk demokrati. Det er jo i legen med identiteter, at vi finder os selv, og først i formuleringen af kritiske spørgsmål, at vi finder svar.
Vi skal derfor ikke tie, bare fordi vi ikke har løsningen på problemet — eller fordi vi selv er en del af problemet. Vi skal have modet til at flytte grænserne for, hvad der er muligt — også selv om vi ikke med sikkerhed ved, hvad det indebærer.
Vi har tendens til at forstå vor tids oprør som klassiske historiske fænomener, som vi kan sammenligne i organisatorisk og politisk forstand. Fremfor at se dem som sociale bevægelser, skal vi måske hellere forstå dem som bevægelser af det sociale. En uro, der endnu uklart, men uden tvivl peger imod en sammentænkning af tidligere adskilte problemstillinger, såsom økologi, økonomi og social retfærdighed.
Professor Nancy Fraser, USA's stærkeste repræsentant for den kritiske teori, peger netop på, at det kritiske potentiale for fremtidens sociale bevægelser beror på muligheden for at skabe denne integration.
Den seneste tids oprør skal ikke kun forstås som demonstrationer imod repressive totalitære styrer eller det korrupte kapitalistiske system. Mange af de aktive medborgere går faktisk ind for en stærk stat og/eller et konkurrencebaseret samfund. Bevægelserne vil også demonstrere, hvordan vi på nye måder kan begynde at diskutere, hvem der bestemmer hvad. På denne måde peger aktivisterne fremad. Ikke i form af firkantede paroler (om end de findes i alle regnbuens farver), men snarere i kraft af deres eksperimenter med det demokrati, de alle er enige om at arbejde hen imod.
 
Silas Harrebye er ph.d.-studerende på Institut for Samfund og Globalisering på Roskilde Universitet. Han forsker i nye demokratiske deltagelsesformer, sociale bevægelser og kreativ aktivisme og har i foråret været gæsteforsker på New School for Social Research i New York.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",9.0,11. november 2011,"Det, man med sikkerhed ud fra sådanne undersøgelser kan sige, er, at bevægelsers mulighed for at få indflydelse på udviklingen af vores samfund, ikke nødvendigvis beror på nogen sammenhængende politisk filosofi eller fremsættelsen af krav, der skal kunne indlæses med øjeblikkelig varsel. Man kan eksempelvis ikke alene lovgive sig ud af klimaforandringerne, økonomisk ulighed eller kønsdiskriminering. Der skal holdningsændringer til. Det er dem, ethvert oprør først og fremmest kæmper for og sigter imod."
554,/debat/2016/03/trump-mere-bare-dum-racist,Trump er mere end bare en dum racist,Niels Jespersen," Den velklædte mellemledertype taler i sit øretæveindbydende HR-floskelsprog om globale markeder og konkurrencedygtighed. Han vil gerne »dele« sin »viden« med medarbejderne.
Det, han deler, er, at fabrikken lukker, og 1.400 arbejdspladser flytter til Mexico. Midt i talestrømmen afbrydes han af et »Fuck you!« fra fabriksgulvet.
Scenen stammer fra den amerikanske delstat Indiana. Videoen er et hit på youtube.com og det perfekte udtryk for den vrede, der ulmer i arbejderklassen. Fænomenet Donald Trump er fuck you til et politisk system, der ikke længere tjener flertallets interesser.
Det er argumentet fra den amerikanske forfatter Thomas Frank, der tidligere har skrevet bogen What’s the matter with Kansas om, hvordan det er lykkedes den amerikanske højrefløj at få arbejdere til at stemme imod deres egne økonomiske interesser ved at fokusere på værdipolitiske emner som homoseksualitet og abort.
Ifølge Frank handler Trumps popularitet i mindre grad om hans åbenlyse racisme og i højere grad om hans kritik af de katastrofale frihandelsaftaler, der har afmonteret USA’s produktionsapparat. Det, man i gamle dage kaldte Arsenal of Democracy. Den frie verdens store produktionshal.
Der er millioner af folk i arbejdstøj, der stemmer på Trump, fordi de anser hans politik for at være i deres objektive økonomiske interesse. På sådan helt gammeldags marxistisk vis.
Trump er en ærkekapitalist, der har bygget sin hotelformue påunderbetalte mexicanske stuepigers knokleri, men han er for mange arbejderestadig mere tillokkende, end Demokraternes Hillary Clinton og det republikanske establishments kandidater med deres konsensus om frihandlens velsignelser.
Ryggen til arbejderne
Betingelserne er anderledes herhjemme, men Dansk Folkepartis højrepopulisme har mange ligheder med Trumps. Globaliseringen er ikke i alles interesse. Vi får billigere smartphones, og målt som samfund bliver vi rigere. Men for hundredtusinder af danskere er lønnen stagneret, mens tempoet er skruet i vejret.
Det mere end 10 år siden, jeg selv arbejdede på en byggeplads til en timeløn omkring de 180 kroner. Mange steder er timelønnen den samme i dag. Samtidig rammer omkostningerne ved indvandringen og den fejlslagene integration hårdt i arbejderklassen.
Da de socialistiske partier blev stiftet for over 100 år siden, var det for at forbedre livet for det store flertal af arbejdende mennesker.
I dag spørger Thomas Frank retorisk, om de har vendt ryggen til arbejdernes problemer og overladt dem til højrefløjen. Ifølge Frank er Demokraterne i USA blevet repræsentanter for klassen af oplyste progressive og offentligt ansatte.
Fantasien om kreativitet
Igen kan analysen overføres til Danmark, hvor partierne til venstre for midten er i samme situation. De kreative og vidensarbejderne med gode uddannelser og hævesænke-borde i New York og København. Folk som mig selv.
I vores selvforståelse står vi sammen med arbejderen – og det gør vi også i mange tilfælde. Men i endnu flere tilfælde står vi sammen med Saxo-bank og Wall Street. Fantasien om kreativitet og viden som økonomisk drivkraft er i perfekt symbiose med den moderne kapitalisme.
CO2-neutrale storbyer forudsætter at produktionen foregår et andet sted – det vil sige i Kina. De åbne grænser sender billige varer og arbejdskraft ind den ene vej og arbejdspladser ud den anden. Vi gider ikke kigge på grimme forurenende fabrikker, og kapitalisterne gider heller ikke investere i dem.
Job kan ikke outsources
Racismen, der trives blandt Trump og Dansk Folkepartis vælgere, kan selvsagt ikke forsvares. Men det er nemmere for dem, der ikke mærker globaliseringens og indvandringens skyggesider, at være politisk korrekte. Vores job kan ikke out-sources, og vi skal hverken konkurrere med mexicanere eller polakker på byggepladsen. Vi har kort sagt bedre råd til de rigtige værdier.
Ifølge Thomas Frank bærer partierne til venstre for midten en del af ansvaret for Trump, og det samme kan siges at være tilfældet med Dansk Folkeparti i Danmark. Hvis de progressive ikke kommer med bedre løsninger på globaliseringen og indvandringens udfordringer, så vil arbejdere i Europa og USA i stort tal slutte op om højrepopulismen.
Niels Jespersen er cand.mag. og debattør




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",38.0,18. marts 2016,Job kan ikke outsources
13258,/debat/2010/11/bagsiden-dyrk-ynk-klynk,Dyrk ynk og klynk,David Rehling," Ynk og selvmedlidenhed er de dyrebareste afgrøder i dansk landbrug. Det blev bekræftet på landbrugslobbyens delegeretmøde i Herning i onsdags. Som del af sin imagepleje har landbrugslobbyen senest udstyret sig selv med det tilforladeligt lydende navn 'Landbrug & Fødevarer'.
På mødet bønfaldt formanden, Michael Brockenhuus-Schack, den siddende og måske kommende statsminister ved at anråbe dem som »Kære Lars, kære Helle!«
Her er, hvad Brockenhuus-Schack bønfaldt de to om:
»Gør ikke landet den dårlige tjeneste, at I for at score overskrifter i aviserne vælter flere byrder over på erhvervet.«
Dystert fremmanede formand Brockenhuus-Schack landet ved en skillevej:
»Enten fortsætter politikerne med at pålægge os byrder og restriktioner, indtil Danmark mister den mulighed, vores erhverv har, for at skabe vækst.«
Brockenhuus-Schack synes at opholde sig i et alternativt univers, hvor hans landbrugserhverv pines og plages af danske politikere, der er ude på at score overskrifter på emsige miljøkrav.
Forgyldt landbrug
I det virkelige univers er landbruget under de sidste ni års Venstre-ledede regeringer overøst med positiv særbehandling.
Landbruget er fritaget for at betale ejendomsskatter. Folketingsflertallet ser gennem fingre med, at 25-år gamle målsætninger for landbrugets nedbringelse af gylle- og giftbelastning stadig ikke er opfyldt. VK-regeringen lader hånt om EU's krav til vandkvalitet og naturtilstand - hvad der nu har bragt Danmark en EU-sag på halsen.
Under den misvisende overskrift 'Grøn vækst' har Folketinget ophævet overgrænsen for størrelse af landbrugsejendomme, fjernet overgrænsen for antal gylleproducerende dyr pr. ejendom, fjernet kravet om, at en landbrugsejendom skal bebos af en driftsansvarlig person og åbnet for, at udenlandske aktieselskaber kan købe dansk landbrugsjord. Plus at regeringen i 29 landkommuner vil ophæve planlovens begrænsninger af spredt og tilfældig bebyggelse i det åbne land.
Hvorfor kaster Brockenhuus-Schack sig ikke grædende på knæ og takker det øvrige samfund for dets enestående favorisering af landbruget? Kan det skyldes, at han i sit stille sind konstaterer, at alle Venstres forgyldninger af landbruget kapitaliseres på ejendomspriserne, så vældige spekulationsgevinster kan hjemtages - og at det er blevet endnu dyrere at sætte sig som ung landmand?
Stakkels landbrugserhverv. Pint ihjel af gaver.
",15.0,12. november 2010,Forgyldt landbrug
10411,/debat/2012/03/laeserbreve-20,Læserbreve,Informations Webredaktion," Finanspagt gør krisen værre
Ole Thorbek, Værløse
Regeringen har uden forudgående folkelig debat indlemmet Danmark i EU’s finanspagt, der pålægger alle medlemslande at fokusere på budgetdisciplin. Stort set ingen af landene opfylder de krav, finanspagten stiller om lave statsunderskud.
Pagten medfører derfor, at mange lande – samtidigt – skal gennemføre store nedskæringer, der vil føre til lavere efterspørgsel og større arbejdsløshed, der vil genere nye statsunderskud.
I stedet for finanspagtens forværring af den økonomiske krise, har Europa brug for, at de lande, bl.a. Tyskland, der har en god konkurrenceevne, fører en ekspansiv økonomisk politik, der kan trække de sydeuropæiske lande med ind i et økonomisk opsving.
Ikke alene trækker finanspagten den samme nedskæringsskabelon ned over hovedet på lande, der har vidt forskellige økonomiske forhold. Pagten pålægger også lande, der i virkeligheden burde gøre noget vidt forskelligt, at gennemføre den samme kriseforværrende nedskæringspolitik.
Landsmøder skal vises på tv
Heidi Madsen, Randers
Jeg undre mig meget over, at DR ikke længere dækker de politiske partiers landsmøder. I denne weekend holder Liberal Alliance deres landsmøde i Tivoli Congress Center, men det mener DR altså tilsyneladende ikke, at befolkningen skal se noget fra.
Det er simpelthen for dårligt, at man i DR blæser højt og flot på sine public service-forpligtelser. Jeg mener, det er en udemokratisk beslutning, som DR hurtigst muligt må ændre, så vi igen kan se reportager fra de politiske partiers landsmøder. Det er det eneste forum, hvor de menige partimedlemmer kommer til orde, og det har befolkning krav på at høre og se. Det er altså en væsentlig del af et demokrati, at man ved, hvilke holdninger de forskellige politiske partier står for.
Minifleksjobs bør afskaffes
Jesper van der Schaft, Åbyhøj
Som tidligere fleksjobber er der to ting, som taler for at minifleksjobs skal tages af bordet: For det første er der over 17.000 mennesker med psykiske og/eller fysiske skavanker, som er visiteret til fleksjob, men endnu ikke har fået det.
For det andet vil det medføre større risiko for mobning fra kollegaerne til fleksjobberne, hvis beskæftigelsesminister Mette Frederiksen (S) vil lave minifleksjobs med ned til fem timer ugentlig, og dermed sende flere ud i fleksjobs.
Landsforeningen for Fleks- og Skånejobbere lavede i år 2009 en undersøgelse om mobning og fordomme af fleksjobbernes kollegaer. 42 procent af de 550 adspurgte fleksjobbere havde mødt mobning og fordomme af deres kollegaer.
Hvis der kommer flere fleksjobbere til, som ’kun’ skal arbejde fem timer ugentligt, så vil mobningen forøges. Dermed kan det gøre mere skade end gavn for fleksjobberne.
Det er ikke det, Mette Frederiksen regner med, men jeg ser desværre en stor risiko. Jeg er selv tidligere fleksjobber og har også oplevet mobningen på min egen krop, med bemærkninger som: »Nå, du går/kommer nok til direktørtid«.
Først tog jeg det i stiv arm, men efterhånden blev jeg da ked af det. Så med de ovennævnte problemer for fleksjobberne anbefaler jeg, at minifleksjobs ned til fem timer ugentligt tages af bordet. Regeringen skal beholde grænsen på minimum 12 timer ugentligt.
Protestér mod Uganda
Christian Juhl, MF (EL)
Ugandas parlament har genfremsat et lovforslag om at indføre en lov mod homoseksualitet. Forslaget er et alvorligt angreb på alle uganderes menneskerettigheder. Derfor er det nødvendigt at protestere for at søge at hindre loven.
Danmark yder hvert år omkring 300 millioner kroner i udviklingsbistand til Uganda og er dermed landets tredjestørste donor. Bliver loven vedtaget, bør Danmark omfordele bistandsmidlerne, så de direkte går direkte til rettighedsorganisationer frem for at lade Ugandas regering stå for uddelingen.
Det vil ikke været klogt at skære i bistanden, da det vil betyde, at en masse uskyldige mennesker bliver ramt. Danmark skal protestere over planerne over for Ugandas præsident Museveni – både direkte og via EU.
Intet løfte til kirken
Elmo Due, fængselspræst
I Information 2. marts blev der spurgt, om man kunne stå fadder, hvis man ikke troede på Gud. Ud over den nedladende tone, som kirken og dåben blev omtalt i, så bygger begge svar på den fejltagelse, at man skal love kirken noget.
Det skal man ikke. Ud over selvforholdet, så er instansen for oprigtighed det fællesskab, man er en del af,
og den absolutte anden, som man i kirken kalder Gud. Derfor var svarene forkerte.
Solidaritet der diskriminerer
Torben Kjær, Hillerød
Regeringen fremlagde førtidspensions- og fleksjobreformer med formuleringer som »unge med ondt i livet«, »at de mange førtidspensioner skyldes kommunernes berøringsangst« og »pensionskultur«, uden at komme med ét udsagn om problemerne ved det arbejdsmarked, der er forudsætningen for, om reformerne får en effekt ud over at gøre mennesker fattigere. Det svarer til, at Danmark efter at have bygget sin halvdel af Femernforbindelsen åbner broen uden at bekymre sig om, hvorvidt tyskerne har bygget deres halvdel.
Det er dybt usolidarisk at omfordele inden for gruppen for at friholde det omgivende samfund, der oven i købet skal have en besparelse, og beskæmmende, at en SRSF-regering står for en så usolidarisk holdning, hvor gruppen af personer, som arbejdsmarkedet ikke vil vide af, må klare sine økonomiske problemer selv – det er satspuljerne om igen!
Det er ikke pengene, samfundet mangler. Det er ren politisk prioritering og manglende forståelse for, at personer med handicap også med reformerne udsættes for formynderi, mistillid og diskrimination.
Er I i EU-tvivl?
Helen Staffeldt, Roskilde
Engang imellem kan det synes en anelse svært at finde ud af, hvad nærværende avis egentlig mener. Tag nu lederen ’Tid til at så lidt optimisme’ bragt 2. marts.
Skal jeg være helt ærlig, blev jeg en smule chokeret, da jeg læste artiklens ukritiske og ensidige måde at forholde sig til det faktum, at Helle Thorning-Schmidt ved at underskrive finanspagten afgiver yderligere magt til mastodonten EU med skræmmende konsekvenser for demokratiets fortsatte beståen.
Jeg blev derfor lettet, da jeg i næste dags leder, ’Råderetten røg – med et pennestrøg’, konstaterede, at avisen stadig er i besiddelse af kritisk sans. For i denne artikel er der helt andre boller på suppen. Her kommenterer professor Palle Svensson Helle Thornings underskrift på EU- finanspagten:
»Det er det seneste eksempel på, at vores politikere er ved at sætte samfundets hårdterhvervede demokratiske principper over styr. Med finanspagten afgiver vi endegyldigt muligheden for at føre selvstændig dansk finanspolitik.«
Danskerne skal naturligvis have en folkeafstemning om finanspagten. Og resultatet af den må så vise, hvordan Danmarks fremtidige rolle i og tilknytning til EU skal være. En så vigtig afgørelse skal ikke træffes af en lille gruppe politikere, som i stigende grad tromler respektløst hen over borgerne.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,7. marts 2012,"Jeg undre mig meget over, at DR ikke længere dækker de politiske partiers landsmøder. I denne weekend holder Liberal Alliance deres landsmøde i Tivoli Congress Center, men det mener DR altså tilsyneladende ikke, at befolkningen skal se noget fra."
1746,/debat/leder/2015/09/krigserfaring,Krigserfaring,Emil Rottbøll," Krigene i Afghanistan og Sydirak er slut for Danmark. Men for mange af de soldater, der kæmpede i dem, varer krigene stadig ved.
Selv mange år efter hjemkomsten dukker krigen op som drømme om natten eller pludselig genkaldte minder om dagen.
Noget så simpelt som et vindpust kan hensætte én til tiden i Afghanistan, som en veteran i weekenden fortalte i Information.
Læs også: »Nå, har du så slået nogen ihjel«
Andre veteraner har formuleret det som, at en del af én aldrig kommer hjem igen.
Stadig flere veteraner får Arbejdsskadestyrelsens ord for, at de har taget skade, at de er blevet uhelbredeligt syge med posttraumatisk stresssyndrom, PTSD. Et ukendt antal lever med samme lidelse uden nogensinde at få den diagnosticeret. Endnu flere lever bare med oplevelser og følelser, som der ikke findes nogen diagnose for, men som stadig kan være definerende for deres liv på godt og ondt.
Krigens pris strækker sig over mange år og kan ikke kun tælles i kroner og ører og antal faldne. Der vil gå mange år, før vi med rette kan vurdere, om krigene har været det værd.
Danmark forstod for sent, hvad det koster på det menneskelige plan at sende unge mænd og kvinder i krig. Det betaler mange Balkan-veteraner stadig prisen for.
Siden er vi blevet klogere, og meget er blevet bedre i modtagelsen af de hjemkomne og den hjælp, de og deres pårørende tilbydes. Men for mange veteraner føles deres erfaringer stadig som et tabu, som de ikke kan dele med det samfund, de kommer tilbage til. Så prøver de i stedet at skjule dem, så godt de kan.
I vores nuværende krigsindsats mod Islamisk Stat i Irak har vi hidtil undgået faldne og sårede, da de udsendte typisk befinder sig i topsikrede baser eller i jagerfly. Men selv her vil nogle med al sandsynlighed få psykiske mén. Vi kan ikke undgå det, hvis vi vil i krig. Vi kan kun arbejde med, hvordan vi samler de veteraner op, som knækker.
I den sammenhæng føles det som et beskedent ønske, som mange veteraner har fremført, at regeringen bør genåbne Irak- og Afghanistan-kommissionen. For det er det tætteste, vi hidtil er kommet på, at de, der sendte soldaterne i krig, også bliver tvunget til at bearbejde disses krigserfaringer, og særligt de punkter, hvor det gør rigtigt ondt. Selv kan veteranerne ikke slippe.
",1.0,14. september 2015,Selv mange år efter hjemkomsten dukker krigen op som drømme om natten eller pludselig genkaldte minder om dagen.
